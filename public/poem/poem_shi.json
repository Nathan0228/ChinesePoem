[{"title":"将进酒","author":"\n\n李白","dynasty":"〔唐代〕","content":"君不见黄河之水天上来，奔流到海不复回。\n君不见高堂明镜悲白发，朝如青丝暮成雪。\n人生得意须尽欢，莫使金樽空对月。\n天生我材必有用，千金散尽还复来。\n烹羊宰牛且为乐，会须一饮三百杯。\n岑夫子，丹丘生，将进酒，杯莫停。\n与君歌一曲，请君为我倾耳听。(倾耳听 一作：侧耳听)\n钟鼓馔玉不足贵，但愿长醉不愿醒。(不足贵 一作：何足贵；不愿醒 一作：不复醒)\n古来圣贤皆寂寞，惟有饮者留其名。(古来 一作：自古；惟 通：唯)\n陈王昔时宴平乐，斗酒十千恣欢谑。\n主人何为言少钱，径须沽取对君酌。\n五花马、千金裘，呼儿将出换美酒，与尔同销万古愁。"},{"title":"关雎","author":"\n诗经·国风·周南","dynasty":"〔先秦〕","content":"关关雎鸠，在河之洲。窈窕淑女，君子好逑。\n参差荇菜，左右流之。窈窕淑女，寤寐求之。\n求之不得，寤寐思服。悠哉悠哉，辗转反侧。\n参差荇菜，左右采之。窈窕淑女，琴瑟友之。\n参差荇菜，左右芼之。窈窕淑女，钟鼓乐之。"},{"title":"长恨歌","author":"\n\n白居易","dynasty":"〔唐代〕","content":"汉皇重色思倾国，御宇多年求不得。\n杨家有女初长成，养在深闺人未识。\n天生丽质难自弃，一朝选在君王侧。\n回眸一笑百媚生，六宫粉黛无颜色。\n春寒赐浴华清池，温泉水滑洗凝脂。\n侍儿扶起娇无力，始是新承恩泽时。\n云鬓花颜金步摇，芙蓉帐暖度春宵。\n春宵苦短日高起，从此君王不早朝。\n承欢侍宴无闲暇，春从春游夜专夜。\n后宫佳丽三千人，三千宠爱在一身。\n金屋妆成娇侍夜，玉楼宴罢醉和春。\n姊妹弟兄皆列土，可怜光彩生门户。\n遂令天下父母心，不重生男重生女。\n骊宫高处入青云，仙乐风飘处处闻。\n缓歌慢舞凝丝竹，尽日君王看不足。\n渔阳鼙鼓动地来，惊破霓裳羽衣曲。\n\n九重城阙烟尘生，千乘万骑西南行。\n翠华摇摇行复止，西出都门百余里。\n六军不发无奈何，宛转蛾眉马前死。\n花钿委地无人收，翠翘金雀玉搔头。\n君王掩面救不得，回看血泪相和流。\n黄埃散漫风萧索，云栈萦纡登剑阁。\n峨嵋山下少人行，旌旗无光日色薄。\n蜀江水碧蜀山青，圣主朝朝暮暮情。\n行宫见月伤心色，夜雨闻铃肠断声。\n天旋地转回龙驭，到此踌躇不能去。(地转 一作：日转)\n马嵬坡下泥土中，不见玉颜空死处。\n君臣相顾尽沾衣，东望都门信马归。\n归来池苑皆依旧，太液芙蓉未央柳。\n芙蓉如面柳如眉，对此如何不泪垂？\n春风桃李花开日，秋雨梧桐叶落时。(花开日 一作：花开夜)\n西宫南内多秋草，落叶满阶红不扫。(南内 一作：南苑)\n梨园弟子白发新，椒房阿监青娥老。\n夕殿萤飞思悄然，孤灯挑尽未成眠。\n迟迟钟鼓初长夜，耿耿星河欲曙天。\n鸳鸯瓦冷霜华重，翡翠衾寒谁与共？\n悠悠生死别经年，魂魄不曾来入梦。\n\n临邛道士鸿都客，能以精诚致魂魄。\n为感君王辗转思，遂教方士殷勤觅。\n排空驭气奔如电，升天入地求之遍。\n上穷碧落下黄泉，两处茫茫皆不见。\n忽闻海上有仙山，山在虚无缥缈间。\n楼阁玲珑五云起，其中绰约多仙子。\n中有一人字太真，雪肤花貌参差是。\n金阙西厢叩玉扃，转教小玉报双成。\n闻道汉家天子使，九华帐里梦魂惊。\n揽衣推枕起徘徊，珠箔银屏迤逦开。\n云鬓半偏新睡觉，花冠不整下堂来。(云鬓 一作：云髻)\n\n风吹仙袂飘飖举，犹似霓裳羽衣舞。(飘飖 一作：飘飘)\n玉容寂寞泪阑干，梨花一枝春带雨。(阑 通：栏)\n含情凝睇谢君王，一别音容两渺茫。\n昭阳殿里恩爱绝，蓬莱宫中日月长。\n回头下望人寰处，不见长安见尘雾。\n惟将旧物表深情，钿合金钗寄将去。\n钗留一股合一扇，钗擘黄金合分钿。\n但令心似金钿坚，天上人间会相见。(但令 一作：但教)\n\n临别殷勤重寄词，词中有誓两心知。\n七月七日长生殿，夜半无人私语时。\n在天愿作比翼鸟，在地愿为连理枝。\n天长地久有时尽，此恨绵绵无绝期。"},{"title":"春江花月夜","author":"\n\n张若虚","dynasty":"〔唐代〕","content":"春江潮水连海平，海上明月共潮生。\n滟滟随波千万里，何处春江无月明。\n江流宛转绕芳甸，月照花林皆似霰。\n空里流霜不觉飞，汀上白沙看不见。\n江天一色无纤尘，皎皎空中孤月轮。\n江畔何人初见月？江月何年初照人？\n人生代代无穷已，江月年年望相似。(望相似 一作：只相似)\n不知江月待何人，但见长江送流水。\n白云一片去悠悠，青枫浦上不胜愁。\n谁家今夜扁舟子？何处相思明月楼？\n可怜楼上月裴回，应照离人妆镜台。(裴回 一作：徘徊)\n玉户帘中卷不去，捣衣砧上拂还来。\n此时相望不相闻，愿逐月华流照君。\n鸿雁长飞光不度，鱼龙潜跃水成文。\n昨夜闲潭梦落花，可怜春半不还家。\n江水流春去欲尽，江潭落月复西斜。\n斜月沉沉藏海雾，碣石潇湘无限路。\n不知乘月几人归，落月摇情满江树。(落月 一作：落花)"},{"title":"春望","author":"\n\n杜甫","dynasty":"〔唐代〕","content":"国破山河在，城春草木深。\n感时花溅泪，恨别鸟惊心。\n烽火连三月，家书抵万金。\n白头搔更短，浑欲不胜簪。"},{"title":"行路难·其一","author":"\n\n李白","dynasty":"〔唐代〕","content":"金樽清酒斗十千，玉盘珍羞直万钱。(羞 同：馐；直 同：值)\n停杯投箸不能食，拔剑四顾心茫然。\n欲渡黄河冰塞川，将登太行雪满山。(雪满山 一作：雪暗天)\n闲来垂钓碧溪上，忽复乘舟梦日边。(碧 一作：坐)\n行路难，行路难，多歧路，今安在？\n长风破浪会有时，直挂云帆济沧海。"},{"title":"木兰诗","author":"\n乐府诗集","dynasty":"〔南北朝〕","content":"　　唧唧复唧唧，木兰当户织。不闻机杼声，唯闻女叹息。(唯 一作：惟)\n\n　　问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。\n\n　　东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。\n\n　　万里赴戎机，关山度若飞。朔气传金柝，寒光照铁衣。将军百战死，壮士十年归。\n\n　　归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。\n\n　　爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床。脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。\n\n　　雄兔脚扑朔，雌兔眼迷离；双兔傍地走，安能辨我是雄雌？"},{"title":"蜀道难","author":"\n\n李白","dynasty":"〔唐代〕","content":"噫吁嚱，危乎高哉！\n蜀道之难，难于上青天！\n蚕丛及鱼凫，开国何茫然！\n尔来四万八千岁，不与秦塞通人烟。\n西当太白有鸟道，可以横绝峨眉巅。\n地崩山摧壮士死，然后天梯石栈相钩连。\n上有六龙回日之高标，下有冲波逆折之回川。\n黄鹤之飞尚不得过，猿猱欲度愁攀援。\n青泥何盘盘，百步九折萦岩峦。\n扪参历井仰胁息，以手抚膺坐长叹。\n\n问君西游何时还？畏途巉岩不可攀。\n但见悲鸟号古木，雄飞雌从绕林间。\n又闻子规啼夜月，愁空山。\n蜀道之难，难于上青天，使人听此凋朱颜！\n连峰去天不盈尺，枯松倒挂倚绝壁。\n飞湍瀑流争喧豗，砯崖转石万壑雷。\n其险也如此，嗟尔远道之人胡为乎来哉！(也如此 一作：也若此)\n\n剑阁峥嵘而崔嵬，一夫当关，万夫莫开。\n所守或匪亲，化为狼与豺。\n朝避猛虎，夕避长蛇，磨牙吮血，杀人如麻。\n锦城虽云乐，不如早还家。\n蜀道之难，难于上青天，侧身西望长咨嗟！"},{"title":"琵琶行","author":"\n\n白居易","dynasty":"〔唐代〕","content":"元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。\n\n浔阳江头夜送客，枫叶荻花秋瑟瑟。\n主人下马客在船，举酒欲饮无管弦。\n醉不成欢惨将别，别时茫茫江浸月。\n\n忽闻水上琵琶声，主人忘归客不发。\n寻声暗问弹者谁，琵琶声停欲语迟。\n移船相近邀相见，添酒回灯重开宴。\n千呼万唤始出来，犹抱琵琶半遮面。\n转轴拨弦三两声，未成曲调先有情。\n弦弦掩抑声声思，似诉平生不得志。\n低眉信手续续弹，说尽心中无限事。\n轻拢慢捻抹复挑，初为《霓裳》后《六幺》。(六幺 一作：绿腰)\n大弦嘈嘈如急雨，小弦切切如私语。\n嘈嘈切切错杂弹，大珠小珠落玉盘。\n间关莺语花底滑，幽咽泉流冰下难。\n冰泉冷涩弦凝绝，凝绝不通声暂歇。(暂歇 一作：渐歇)\n别有幽愁暗恨生，此时无声胜有声。\n银瓶乍破水浆迸，铁骑突出刀枪鸣。\n曲终收拨当心画，四弦一声如裂帛。\n东船西舫悄无言，唯见江心秋月白。\n\n沉吟放拨插弦中，整顿衣裳起敛容。\n自言本是京城女，家在虾蟆陵下住。\n十三学得琵琶成，名属教坊第一部。\n曲罢曾教善才服，妆成每被秋娘妒。(服 一作：伏)\n五陵年少争缠头，一曲红绡不知数。\n钿头银篦击节碎，血色罗裙翻酒污。(银篦 一作：云篦)\n今年欢笑复明年，秋月春风等闲度。\n弟走从军阿姨死，暮去朝来颜色故。\n门前冷落鞍马稀，老大嫁作商人妇。\n商人重利轻别离，前月浮梁买茶去。\n去来江口守空船，绕船月明江水寒。\n夜深忽梦少年事，梦啼妆泪红阑干。\n\n我闻琵琶已叹息，又闻此语重唧唧。\n同是天涯沦落人，相逢何必曾相识！\n我从去年辞帝京，谪居卧病浔阳城。\n浔阳地僻无音乐，终岁不闻丝竹声。\n住近湓江地低湿，黄芦苦竹绕宅生。\n其间旦暮闻何物？杜鹃啼血猿哀鸣。\n春江花朝秋月夜，往往取酒还独倾。\n岂无山歌与村笛，呕哑嘲哳难为听。\n今夜闻君琵琶语，如听仙乐耳暂明。\n莫辞更坐弹一曲，为君翻作《琵琶行》。\n\n感我此言良久立，却坐促弦弦转急。\n凄凄不似向前声，满座重闻皆掩泣。\n座中泣下谁最多？江州司马青衫湿。"},{"title":"蒹葭","author":"\n诗经·国风·秦风","dynasty":"〔先秦〕","content":"蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。\n蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。\n蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。"},{"title":"短歌行","author":"\n\n曹操","dynasty":"〔两汉〕","content":"对酒当歌，人生几何！\n譬如朝露，去日苦多。\n慨当以慷，忧思难忘。\n何以解忧？唯有杜康。(唯 一作：惟)\n青青子衿，悠悠我心。\n但为君故，沉吟至今。\n呦呦鹿鸣，食野之苹。\n我有嘉宾，鼓瑟吹笙。\n明明如月，何时可掇？(明明 一作：皎皎)\n忧从中来，不可断绝。\n越陌度阡，枉用相存。\n契阔谈讌，心念旧恩。(谈讌 一作：谈宴/谈䜩)\n月明星稀，乌鹊南飞。\n绕树三匝，何枝可依？\n山不厌高，海不厌深。(海不厌深 一作：水不厌深)\n周公吐哺，天下归心。"},{"title":"登高","author":"\n\n杜甫","dynasty":"〔唐代〕","content":"风急天高猿啸哀，渚清沙白鸟飞回。\n无边落木萧萧下，不尽长江滚滚来。\n万里悲秋常作客，百年多病独登台。\n艰难苦恨繁霜鬓，潦倒新停浊酒杯。"},{"title":"观沧海","author":"\n\n曹操","dynasty":"〔两汉〕","content":"东临碣石，以观沧海。\n水何澹澹，山岛竦峙。\n树木丛生，百草丰茂。\n秋风萧瑟，洪波涌起。\n日月之行，若出其中；\n星汉灿烂，若出其里。\n幸甚至哉，歌以咏志。"},{"title":"元日","author":"\n\n王安石","dynasty":"〔宋代〕","content":"\n爆竹声中一岁除，春风送暖入屠苏。千门万户曈曈日，总把新桃换旧符。\n"},{"title":"山居秋暝","author":"\n\n王维","dynasty":"〔唐代〕","content":"空山新雨后，天气晚来秋。\n明月松间照，清泉石上流。\n竹喧归浣女，莲动下渔舟。\n随意春芳歇，王孙自可留。"},{"title":"茅屋为秋风所破歌","author":"\n\n杜甫","dynasty":"〔唐代〕","content":"八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。\n南村群童欺我老无力，忍能对面为盗贼。公然抱茅入竹去，唇焦口燥呼不得，归来倚杖自叹息。\n俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻！\n安得广厦千万间，大庇天下寒士俱欢颜！风雨不动安如山。呜呼！何时眼前突兀见此屋，吾庐独破受冻死亦足！(亦足 一作：意足)"},{"title":"白雪歌送武判官归京","author":"\n\n岑参","dynasty":"〔唐代〕","content":"北风卷地白草折，胡天八月即飞雪。\n忽如一夜春风来，千树万树梨花开。\n散入珠帘湿罗幕，狐裘不暖锦衾薄。\n将军角弓不得控，都护铁衣冷难着。(难着 一作：犹著)\n瀚海阑干百丈冰，愁云惨淡万里凝。\n中军置酒饮归客，胡琴琵琶与羌笛。\n纷纷暮雪下辕门，风掣红旗冻不翻。\n轮台东门送君去，去时雪满天山路。\n山回路转不见君，雪上空留马行处。"},{"title":"无题·相见时难别亦难","author":"\n\n李商隐","dynasty":"〔唐代〕","content":"相见时难别亦难，东风无力百花残。\n春蚕到死丝方尽，蜡炬成灰泪始干。\n晓镜但愁云鬓改，夜吟应觉月光寒。\n蓬山此去无多路，青鸟殷勤为探看。(蓬山 一作：蓬莱)"},{"title":"锦瑟","author":"\n\n李商隐","dynasty":"〔唐代〕","content":"锦瑟无端五十弦，一弦一柱思华年。\n庄生晓梦迷蝴蝶，望帝春心托杜鹃。\n沧海月明珠有泪，蓝田日暖玉生烟。\n此情可待成追忆，只是当时已惘然。"},{"title":"静夜思","author":"\n\n李白","dynasty":"〔唐代〕","content":"\n床前明月光，疑是地上霜。举头望明月，低头思故乡。\n"},{"title":"钱塘湖春行","author":"\n\n白居易","dynasty":"〔唐代〕","content":"孤山寺北贾亭西，水面初平云脚低。\n几处早莺争暖树，谁家新燕啄春泥。\n乱花渐欲迷人眼，浅草才能没马蹄。\n最爱湖东行不足，绿杨阴里白沙堤。"},{"title":"春夜喜雨","author":"\n\n杜甫","dynasty":"〔唐代〕","content":"好雨知时节，当春乃发生。\n随风潜入夜，润物细无声。\n野径云俱黑，江船火独明。\n晓看红湿处，花重锦官城。"},{"title":"黄鹤楼送孟浩然之广陵","author":"\n\n李白","dynasty":"〔唐代〕","content":"\n故人西辞黄鹤楼，烟花三月下扬州。孤帆远影碧空尽，唯见长江天际流。 (唯 通：惟)\n"},{"title":"望岳","author":"\n\n杜甫","dynasty":"〔唐代〕","content":"岱宗夫如何？齐鲁青未了。\n造化钟神秀，阴阳割昏晓。\n荡胸生曾云，决眦入归鸟。( 曾 同：层)\n会当凌绝顶，一览众山小。"},{"title":"过零丁洋","author":"\n\n文天祥","dynasty":"〔宋代〕","content":"辛苦遭逢起一经，干戈寥落四周星。\n山河破碎风飘絮，身世浮沉雨打萍。\n惶恐滩头说惶恐，零丁洋里叹零丁。\n人生自古谁无死？留取丹心照汗青。"},{"title":"春日","author":"\n\n朱熹","dynasty":"〔宋代〕","content":"\n胜日寻芳泗水滨，无边光景一时新。等闲识得东风面，万紫千红总是春。\n"},{"title":"使至塞上","author":"\n\n王维","dynasty":"〔唐代〕","content":"单车欲问边，属国过居延。\n征蓬出汉塞，归雁入胡天。\n大漠孤烟直，长河落日圆。\n萧关逢候骑，都护在燕然。"},{"title":"清明","author":"\n\n杜牧","dynasty":"〔唐代〕","content":"\n清明时节雨纷纷，路上行人欲断魂。借问酒家何处有？牧童遥指杏花村。\n"},{"title":"饮酒·其五","author":"\n\n陶渊明","dynasty":"〔魏晋〕","content":"结庐在人境，而无车马喧。\n问君何能尔？心远地自偏。\n采菊东篱下，悠然见南山。\n山气日夕佳，飞鸟相与还。\n此中有真意，欲辨已忘言。"},{"title":"宣州谢朓楼饯别校书叔云","author":"\n\n李白","dynasty":"〔唐代〕","content":"弃我去者，昨日之日不可留；\n乱我心者，今日之日多烦忧。\n长风万里送秋雁，对此可以酣高楼。\n蓬莱文章建安骨，中间小谢又清发。\n俱怀逸兴壮思飞，欲上青天揽明月。(揽 一作：览；明月 一作：日月)\n抽刀断水水更流，举杯消愁愁更愁。(消愁 一作：销愁；更 一作：复)\n人生在世不称意，明朝散发弄扁舟。"},{"title":"游山西村","author":"\n\n陆游","dynasty":"〔宋代〕","content":"莫笑农家腊酒浑，丰年留客足鸡豚。\n山重水复疑无路，柳暗花明又一村。\n箫鼓追随春社近，衣冠简朴古风存。\n从今若许闲乘月，拄杖无时夜叩门。"},{"title":"芙蓉楼送辛渐","author":"\n\n王昌龄","dynasty":"〔唐代〕","content":"\n寒雨连江夜入吴，平明送客楚山孤。洛阳亲友如相问，一片冰心在玉壶。\n"},{"title":"闻王昌龄左迁龙标遥有此寄","author":"\n\n李白","dynasty":"〔唐代〕","content":"\n杨花落尽子规啼，闻道龙标过五溪。我寄愁心与明月，随君直到夜郎西。(随君 一作：随风)\n"},{"title":"送杜少府之任蜀州","author":"\n\n王勃","dynasty":"〔唐代〕","content":"城阙辅三秦，风烟望五津。\n与君离别意，同是宦游人。\n海内存知己，天涯若比邻。\n无为在歧路，儿女共沾巾。"},{"title":"离骚","author":"\n\n屈原","dynasty":"〔先秦〕","content":"帝高阳之苗裔兮，朕皇考曰伯庸。\n摄提贞于孟陬兮，惟庚寅吾以降。\n皇览揆余初度兮，肇锡余以嘉名。\n名余曰正则兮，字余曰灵均。\n纷吾既有此内美兮，又重之以修能。\n扈江离与辟芷兮，纫秋兰以为佩。\n汩余若将不及兮，恐年岁之不吾与。\n朝搴阰之木兰兮，夕揽洲之宿莽。\n日月忽其不淹兮，春与秋其代序。\n惟草木之零落兮，恐美人之迟暮。(惟 通：唯)\n不抚壮而弃秽兮，何不改此度？(改此度 一作：改乎此度)\n乘骐骥以驰骋兮，来吾道夫先路！\n昔三后之纯粹兮，固众芳之所在。\n杂申椒与菌桂兮，岂惟纫夫蕙茝！\n彼尧舜之耿介兮，既遵道而得路。\n何桀纣之猖披兮，夫唯捷径以窘步。\n惟夫党人之偷乐兮，路幽昧以险隘。\n岂余身之惮殃兮，恐皇舆之败绩！\n忽奔走以先后兮，及前王之踵武。\n荃不查余之中情兮，反信谗而齌怒。\n余固知謇謇之为患兮，忍而不能舍也。\n指九天以为正兮，夫唯灵修之故也。\n曰黄昏以为期兮，羌中道而改路！\n初既与余成言兮，后悔遁而有他。\n余既不难夫离别兮，伤灵修之数化。\n余既滋兰之九畹兮，又树蕙之百亩。\n畦留夷与揭车兮，杂杜衡与芳芷。\n冀枝叶之峻茂兮，愿俟时乎吾将刈。\n虽萎绝其亦何伤兮，哀众芳之芜秽。\n众皆竞进以贪婪兮，凭不厌乎求索。\n羌内恕己以量人兮，各兴心而嫉妒。\n忽驰骛以追逐兮，非余心之所急。\n老冉冉其将至兮，恐修名之不立。\n朝饮木兰之坠露兮，夕餐秋菊之落英。\n苟余情其信姱以练要兮，长顑颔亦何伤。\n掔木根以结茝兮，贯薜荔之落蕊。\n矫菌桂以纫蕙兮，索胡绳之纚纚。\n謇吾法夫前修兮，非世俗之所服。\n虽不周于今之人兮，愿依彭咸之遗则。\n长太息以掩涕兮，哀民生之多艰。\n余虽好修姱以鞿羁兮，謇朝谇而夕替。\n既替余以蕙纕兮，又申之以揽茝。\n亦余心之所善兮，虽九死其犹未悔。\n怨灵修之浩荡兮，终不察夫民心。\n众女嫉余之蛾眉兮，谣诼谓余以善淫。\n固时俗之工巧兮，偭规矩而改错。\n背绳墨以追曲兮，竞周容以为度。\n忳郁邑余侘傺兮，吾独穷困乎此时也。\n宁溘死以流亡兮，余不忍为此态也。\n鸷鸟之不群兮，自前世而固然。\n何方圜之能周兮，夫孰异道而相安？\n屈心而抑志兮，忍尤而攘诟。\n伏清白以死直兮，固前圣之所厚。\n悔相道之不察兮，延伫乎吾将反。\n回朕车以复路兮，及行迷之未远。\n步余马于兰皋兮，驰椒丘且焉止息。\n进不入以离尤兮，退将复修吾初服。\n制芰荷以为衣兮，集芙蓉以为裳。\n不吾知其亦已兮，苟余情其信芳。\n高余冠之岌岌兮，长余佩之陆离。\n芳与泽其杂糅兮，唯昭质其犹未亏。\n忽反顾以游目兮，将往观乎四荒。\n佩缤纷其繁饰兮，芳菲菲其弥章。\n民生各有所乐兮，余独好修以为常。\n虽体解吾犹未变兮，岂余心之可惩。\n女媭之婵媛兮，申申其詈予，曰：\n鲧婞直以亡身兮，终然夭乎羽之野。\n汝何博謇而好修兮，纷独有此姱节？\n薋菉葹以盈室兮，判独离而不服。\n众不可户说兮，孰云察余之中情？\n世并举而好朋兮，夫何茕独而不予听？\n依前圣以节中兮，喟凭心而历兹。\n济沅湘以南征兮，就重华而陈词：\n启《九辩》与《九歌》兮，夏康娱以自纵。\n不顾难以图后兮，五子用失乎家衖。\n羿淫游以佚畋兮，又好射夫封狐。\n固乱流其鲜终兮，浞又贪夫厥家。\n浇身被服强圉兮，纵欲而不忍。\n日康娱而自忘兮，厥首用夫颠陨。\n夏桀之常违兮，乃遂焉而逢殃。\n后辛之菹醢兮，殷宗用而不长。\n汤禹俨而祗敬兮，周论道而莫差。\n举贤才而授能兮，循绳墨而不颇。\n皇天无私阿兮，览民德焉错辅。\n夫维圣哲以茂行兮，苟得用此下土。\n瞻前而顾后兮，相观民之计极。\n夫孰非义而可用兮？孰非善而可服？\n阽余身而危死兮，览余初其犹未悔。\n不量凿而正枘兮，固前修以菹醢。\n曾歔欷余郁邑兮，哀朕时之不当。\n揽茹蕙以掩涕兮，沾余襟之浪浪。\n跪敷衽以陈辞兮，耿吾既得此中正。\n驷玉虬以椉鹥兮，溘埃风余上征。\n朝发轫于苍梧兮，夕余至乎县圃。\n欲少留此灵琐兮，日忽忽其将暮。\n吾令羲和弭节兮，望崦嵫而勿迫。\n路曼曼其修远兮，吾将上下而求索。(曼曼 一作：漫漫)\n饮余马于咸池兮，总余辔乎扶桑。\n折若木以拂日兮，聊逍遥以相羊。\n前望舒使先驱兮，后飞廉使奔属。\n鸾皇为余先戒兮，雷师告余以未具。\n吾令凤鸟飞腾兮，继之以日夜。\n飘风屯其相离兮，帅云霓而来御。\n纷总总其离合兮，斑陆离其上下。\n吾令帝阍开关兮，倚阊阖而望予。\n时暧暧其将罢兮，结幽兰而延伫。\n世溷浊而不分兮，好蔽美而嫉妒。\n朝吾将济于白水兮，登阆风而绁马。\n忽反顾以流涕兮，哀高丘之无女。\n溘吾游此春宫兮，折琼枝以继佩。\n及荣华之未落兮，相下女之可诒。\n吾令丰隆乘云兮，求宓妃之所在。\n解佩纕以结言兮，吾令謇修以为理。\n纷总总其离合兮，忽纬繣其难迁。\n夕归次于穷石兮，朝濯发乎洧盘。\n保厥美以骄傲兮，日康娱以淫游。\n虽信美而无礼兮，来违弃而改求。\n览相观于四极兮，周流乎天余乃下。\n望瑶台之偃蹇兮，见有娀之佚女。\n吾令鸩为媒兮，鸩告余以不好。\n雄鸠之鸣逝兮，余犹恶其佻巧。\n心犹豫而狐疑兮，欲自适而不可。\n凤皇既受诒兮，恐高辛之先我。\n欲远集而无所止兮，聊浮游以逍遥。\n及少康之未家兮，留有虞之二姚。\n理弱而媒拙兮，恐导言之不固。\n世溷浊而嫉贤兮，好蔽美而称恶。\n闺中既以邃远兮，哲王又不寤。\n怀朕情而不发兮，余焉能忍而与此终古？\n索琼茅以筳篿兮，命灵氛为余占之。\n曰：两美其必合兮，孰信修而慕之？\n思九州之博大兮，岂惟是其有女？\n曰：勉远逝而无狐疑兮，孰求美而释女？\n何所独无芳草兮，尔何怀乎故宇？\n世幽昧以昡曜兮，孰云察余之善恶？\n民好恶其不同兮，惟此党人其独异！\n户服艾以盈要兮，谓幽兰其不可佩。\n览察草木其犹未得兮，岂珵美之能当？\n苏粪壤以充帏兮，谓申椒其不芳。\n欲从灵氛之吉占兮，心犹豫而狐疑。\n巫咸将夕降兮，怀椒糈而要之。\n百神翳其备降兮，九疑缤其并迎。\n皇剡剡其扬灵兮，告余以吉故。\n曰：勉升降以上下兮，求矩矱之所同。\n汤禹俨而求合兮，挚咎繇而能调。\n苟中情其好修兮，又何必用夫行媒？\n说操筑于傅岩兮，武丁用而不疑。\n吕望之鼓刀兮，遭周文而得举。\n宁戚之讴歌兮，齐桓闻以该辅。\n及年岁之未晏兮，时亦犹其未央。\n恐鹈鴂之先鸣兮，使夫百草为之不芳。\n何琼佩之偃蹇兮，众薆然而蔽之。\n惟此党人之不谅兮，恐嫉妒而折之。\n时缤纷其变易兮，又何可以淹留？\n兰芷变而不芳兮，荃蕙化而为茅。\n何昔日之芳草兮，今直为此萧艾也？\n岂其有他故兮，莫好修之害也！\n余以兰为可恃兮，羌无实而容长。\n委厥美以从俗兮，苟得列乎众芳。\n椒专佞以慢慆兮，樧又欲充夫佩帏。\n既干进而务入兮，又何芳之能祗？\n固时俗之流从兮，又孰能无变化？\n览椒兰其若兹兮，又况揭车与江离？\n惟兹佩之可贵兮，委厥美而历兹。\n芳菲菲而难亏兮，芬至今犹未沬。\n和调度以自娱兮，聊浮游而求女。\n及余饰之方壮兮，周流观乎上下。\n灵氛既告余以吉占兮，历吉日乎吾将行。\n折琼枝以为羞兮，精琼爢以为粻。\n为余驾飞龙兮，杂瑶象以为车。\n何离心之可同兮？吾将远逝以自疏。\n邅吾道夫昆仑兮，路修远以周流。\n扬云霓之晻蔼兮，鸣玉鸾之啾啾。\n朝发轫于天津兮，夕余至乎西极。\n凤皇翼其承旗兮，高翱翔之翼翼。\n忽吾行此流沙兮，遵赤水而容与。\n麾蛟龙使梁津兮，诏西皇使涉予。\n路修远以多艰兮，腾众车使径待。\n路不周以左转兮，指西海以为期。\n屯余车其千乘兮，齐玉轪而并驰。\n驾八龙之婉婉兮，载云旗之委蛇。\n抑志而弭节兮，神高驰之邈邈。\n奏《九歌》而舞《韶》兮，聊假日以媮乐。\n陟升皇之赫戏兮，忽临睨夫旧乡。\n仆夫悲余马怀兮，蜷局顾而不行。\n乱曰：已矣哉！\n国无人莫我知兮，又何怀乎故都！\n既莫足与为美政兮，吾将从彭咸之所居！"},{"title":"江雪","author":"\n\n柳宗元","dynasty":"〔唐代〕","content":"\n千山鸟飞绝，万径人踪灭。孤舟蓑笠翁，独钓寒江雪。\n"},{"title":"月下独酌·其一","author":"\n\n李白","dynasty":"〔唐代〕","content":"花间一壶酒，独酌无相亲。\n举杯邀明月，对影成三人。\n月既不解饮，影徒随我身。\n暂伴月将影，行乐须及春。\n我歌月徘徊，我舞影零乱。\n醒时同交欢，醉后各分散。(同交欢 一作：相交欢)\n永结无情游，相期邈云汉。"},{"title":"酬乐天扬州初逢席上见赠","author":"\n\n刘禹锡","dynasty":"〔唐代〕","content":"巴山楚水凄凉地，二十三年弃置身。\n怀旧空吟闻笛赋，到乡翻似烂柯人。\n沉舟侧畔千帆过，病树前头万木春。\n今日听君歌一曲，暂凭杯酒长精神。"},{"title":"小池","author":"\n\n杨万里","dynasty":"〔宋代〕","content":"\n泉眼无声惜细流，树阴照水爱晴柔。(阴 一作：荫)小荷才露尖尖角，早有蜻蜓立上头。\n"},{"title":"饮湖上初晴后雨二首·其二","author":"\n\n苏轼","dynasty":"〔宋代〕","content":"\n水光潋滟晴方好，山色空蒙雨亦奇。欲把西湖比西子，淡妆浓抹总相宜。\n"},{"title":"梦游天姥吟留别","author":"\n\n李白","dynasty":"〔唐代〕","content":"海客谈瀛洲，烟涛微茫信难求；\n越人语天姥，云霞明灭或可睹。\n天姥连天向天横，势拔五岳掩赤城。\n天台四万八千丈，对此欲倒东南倾。(四万 一作：一万)\n\n我欲因之梦吴越，一夜飞度镜湖月。\n湖月照我影，送我至剡溪。\n谢公宿处今尚在，渌水荡漾清猿啼。\n脚著谢公屐，身登青云梯。\n半壁见海日，空中闻天鸡。\n千岩万转路不定，迷花倚石忽已暝。\n熊咆龙吟殷岩泉，栗深林兮惊层巅。\n云青青兮欲雨，水澹澹兮生烟。\n列缺霹雳，丘峦崩摧。\n洞天石扉，訇然中开。\n青冥浩荡不见底，日月照耀金银台。\n霓为衣兮风为马，云之君兮纷纷而来下。\n虎鼓瑟兮鸾回车，仙之人兮列如麻。\n忽魂悸以魄动，恍惊起而长嗟。\n惟觉时之枕席，失向来之烟霞。\n\n世间行乐亦如此，古来万事东流水。\n别君去兮何时还？且放白鹿青崖间，须行即骑访名山。\n安能摧眉折腰事权贵，使我不得开心颜？"},{"title":"黄鹤楼","author":"\n\n崔颢","dynasty":"〔唐代〕","content":"昔人已乘黄鹤去，此地空余黄鹤楼。\n黄鹤一去不复返，白云千载空悠悠。\n晴川历历汉阳树，芳草萋萋鹦鹉洲。\n日暮乡关何处是？烟波江上使人愁。"},{"title":"望庐山瀑布","author":"\n\n李白","dynasty":"〔唐代〕","content":"\n日照香炉生紫烟，遥看瀑布挂前川。飞流直下三千尺，疑是银河落九天。\n"},{"title":"夜雨寄北","author":"\n\n李商隐","dynasty":"〔唐代〕","content":"\n君问归期未有期，巴山夜雨涨秋池。 何当共剪西窗烛，却话巴山夜雨时。\n"},{"title":"咏柳","author":"\n\n贺知章","dynasty":"〔唐代〕","content":"\n碧玉妆成一树高，万条垂下绿丝绦。不知细叶谁裁出，二月春风似剪刀。\n"},{"title":"送友人","author":"\n\n李白","dynasty":"〔唐代〕","content":"青山横北郭，白水绕东城。\n此地一为别，孤蓬万里征。\n浮云游子意，落日故人情。\n挥手自兹去，萧萧班马鸣。"},{"title":"秋词二首·其一","author":"\n\n刘禹锡","dynasty":"〔唐代〕","content":"\n自古逢秋悲寂寥，我言秋日胜春朝。晴空一鹤排云上，便引诗情到碧霄。\n"},{"title":"绝句","author":"\n\n杜甫","dynasty":"〔唐代〕","content":"\n两个黄鹂鸣翠柳，一行白鹭上青天。窗含西岭千秋雪，门泊东吴万里船。\n"},{"title":"龟虽寿","author":"\n\n曹操","dynasty":"〔两汉〕","content":"神龟虽寿，犹有竟时；\n腾蛇乘雾，终为土灰。(腾 一作：螣)\n老骥伏枥，志在千里；\n烈士暮年，壮心不已。\n盈缩之期，不但在天；\n养怡之福，可得永年。\n幸甚至哉，歌以咏志。"},{"title":"题西林壁","author":"\n\n苏轼","dynasty":"〔宋代〕","content":"\n横看成岭侧成峰，远近高低各不同。不识庐山真面目，只缘身在此山中。\n"},{"title":"次北固山下","author":"\n\n王湾","dynasty":"〔唐代〕","content":"客路青山外，行舟绿水前。\n潮平两岸阔，风正一帆悬。\n海日生残夜，江春入旧年。\n乡书何处达？归雁洛阳边。"},{"title":"渡荆门送别","author":"\n\n李白","dynasty":"〔唐代〕","content":"渡远荆门外，来从楚国游。\n山随平野尽，江入大荒流。\n月下飞天镜，云生结海楼。\n仍怜故乡水，万里送行舟。"},{"title":"清平调·其一","author":"\n\n李白","dynasty":"〔唐代〕","content":"\n云想衣裳花想容，春风拂槛露华浓。 若非群玉山头见，会向瑶台月下逢。\n"},{"title":"梅花","author":"\n\n王安石","dynasty":"〔宋代〕","content":"\n墙角数枝梅，凌寒独自开。遥知不是雪，为有暗香来。\n"},{"title":"凉州词","author":"\n\n王翰","dynasty":"〔唐代〕","content":"\n葡萄美酒夜光杯，欲饮琵琶马上催。醉卧沙场君莫笑，古来征战几人回？\n"},{"title":"嫦娥","author":"\n\n李商隐","dynasty":"〔唐代〕","content":"\n云母屏风烛影深，长河渐落晓星沉。嫦娥应悔偷灵药，碧海青天夜夜心。\n"},{"title":"赠汪伦","author":"\n\n李白","dynasty":"〔唐代〕","content":"\n李白乘舟将欲行，忽闻岸上踏歌声。桃花潭水深千尺，不及汪伦送我情。\n"},{"title":"游子吟","author":"\n\n孟郊","dynasty":"〔唐代〕","content":"慈母手中线，游子身上衣。\n临行密密缝，意恐迟迟归。\n谁言寸草心，报得三春晖。"},{"title":"九月九日忆山东兄弟","author":"\n\n王维","dynasty":"〔唐代〕","content":"\n独在异乡为异客，每逢佳节倍思亲。遥知兄弟登高处，遍插茱萸少一人。\n"},{"title":"侠客行","author":"\n\n李白","dynasty":"〔唐代〕","content":"赵客缦胡缨，吴钩霜雪明。\n银鞍照白马，飒沓如流星。\n十步杀一人，千里不留行。\n事了拂衣去，深藏身与名。\n闲过信陵饮，脱剑膝前横。\n将炙啖朱亥，持觞劝侯嬴。\n三杯吐然诺，五岳倒为轻。\n眼花耳热后，意气素霓生。\n救赵挥金槌，邯郸先震惊。\n千秋二壮士，烜赫大梁城。\n纵死侠骨香，不惭世上英。\n谁能书阁下，白首太玄经。"},{"title":"望天门山","author":"\n\n李白","dynasty":"〔唐代〕","content":"\n天门中断楚江开，碧水东流至此回。两岸青山相对出，孤帆一片日边来。\n"},{"title":"送元二使安西","author":"\n\n王维","dynasty":"〔唐代〕","content":"\n渭城朝雨浥轻尘，客舍青青柳色新。劝君更尽一杯酒，西出阳关无故人。\n"},{"title":"闻官军收河南河北","author":"\n\n杜甫","dynasty":"〔唐代〕","content":"剑外忽传收蓟北，初闻涕泪满衣裳。\n却看妻子愁何在，漫卷诗书喜欲狂。\n白日放歌须纵酒，青春作伴好还乡。\n即从巴峡穿巫峡，便下襄阳向洛阳。"},{"title":"长歌行","author":"\n汉乐府","dynasty":"〔两汉〕","content":"青青园中葵，朝露待日晞。\n阳春布德泽，万物生光辉。\n常恐秋节至，焜黄华叶衰。\n百川东到海，何时复西归？\n少壮不努力，老大徒伤悲！"},{"title":"秋夕","author":"\n\n杜牧","dynasty":"〔唐代〕","content":"\n银烛秋光冷画屏，轻罗小扇扑流萤。天阶夜色凉如水，卧看牵牛织女星。(天阶 一作：天街；卧看 一作：坐看)\n"},{"title":"离思五首·其四","author":"\n\n元稹","dynasty":"〔唐代〕","content":"\n曾经沧海难为水，除却巫山不是云。取次花丛懒回顾，半缘修道半缘君。\n"},{"title":"竹里馆","author":"\n\n王维","dynasty":"〔唐代〕","content":"\n独坐幽篁里，弹琴复长啸。深林人不知，明月来相照。\n"},{"title":"出塞","author":"\n\n王昌龄","dynasty":"〔唐代〕","content":"\n秦时明月汉时关，万里长征人未还。但使龙城飞将在，不教胡马度阴山。\n"},{"title":"泊秦淮","author":"\n\n杜牧","dynasty":"〔唐代〕","content":"\n烟笼寒水月笼沙，夜泊秦淮近酒家。商女不知亡国恨，隔江犹唱后庭花。\n"},{"title":"赋得古原草送别","author":"\n\n白居易","dynasty":"〔唐代〕","content":"离离原上草，一岁一枯荣。\n野火烧不尽，春风吹又生。\n远芳侵古道，晴翠接荒城。\n又送王孙去，萋萋满别情。"},{"title":"己亥杂诗·其五","author":"\n\n龚自珍","dynasty":"〔清代〕","content":"\n浩荡离愁白日斜，吟鞭东指即天涯。落红不是无情物，化作春泥更护花。\n"},{"title":"过故人庄","author":"\n\n孟浩然","dynasty":"〔唐代〕","content":"故人具鸡黍，邀我至田家。\n绿树村边合，青山郭外斜。\n开轩面场圃，把酒话桑麻。\n待到重阳日，还来就菊花。"},{"title":"归园田居·其一","author":"\n\n陶渊明","dynasty":"〔魏晋〕","content":"少无适俗韵，性本爱丘山。\n误落尘网中，一去三十年。(误落 一作：误入)\n羁鸟恋旧林，池鱼思故渊。\n开荒南野际，守拙归园田。\n方宅十余亩，草屋八九间。\n榆柳荫后檐，桃李罗堂前。\n暧暧远人村，依依墟里烟。\n狗吠深巷中，鸡鸣桑树颠。\n户庭无尘杂，虚室有余闲。\n久在樊笼里，复得返自然。"},{"title":"蜀相","author":"\n\n杜甫","dynasty":"〔唐代〕","content":"丞相祠堂何处寻？锦官城外柏森森。\n映阶碧草自春色，隔叶黄鹂空好音。\n三顾频烦天下计，两朝开济老臣心。\n出师未捷身先死，长使英雄泪满襟。"},{"title":"晓出净慈寺送林子方","author":"\n\n杨万里","dynasty":"〔宋代〕","content":"\n毕竟西湖六月中，风光不与四时同。接天莲叶无穷碧，映日荷花别样红。\n"},{"title":"早发白帝城","author":"\n\n李白","dynasty":"〔唐代〕","content":"\n朝辞白帝彩云间，千里江陵一日还。两岸猿声啼不住，轻舟已过万重山。\n"},{"title":"雁门太守行","author":"\n\n李贺","dynasty":"〔唐代〕","content":"黑云压城城欲摧，甲光向日金鳞开。\n角声满天秋色里，塞上燕脂凝夜紫。(塞上 一作：塞土)\n半卷红旗临易水，霜重鼓寒声不起。\n报君黄金台上意，提携玉龙为君死。"},{"title":"江南春","author":"\n\n杜牧","dynasty":"〔唐代〕","content":"\n千里莺啼绿映红，水村山郭酒旗风。南朝四百八十寺，多少楼台烟雨中。\n"},{"title":"泊船瓜洲","author":"\n\n王安石","dynasty":"〔宋代〕","content":"\n京口瓜洲一水间，钟山只隔数重山。春风又绿江南岸，明月何时照我还。(又绿 一作：自绿)\n"},{"title":"示儿","author":"\n\n陆游","dynasty":"〔宋代〕","content":"\n死去元知万事空，但悲不见九州同。王师北定中原日，家祭无忘告乃翁。\n"},{"title":"夏日绝句","author":"\n\n李清照","dynasty":"〔宋代〕","content":"\n生当作人杰，死亦为鬼雄。至今思项羽，不肯过江东。\n"},{"title":"赤壁","author":"\n\n杜牧","dynasty":"〔唐代〕","content":"\n折戟沉沙铁未销，自将磨洗认前朝。东风不与周郎便，铜雀春深锁二乔。\n"},{"title":"鸟鸣涧","author":"\n\n王维","dynasty":"〔唐代〕","content":"\n人闲桂花落，夜静春山空。月出惊山鸟，时鸣春涧中。\n"},{"title":"登鹳雀楼","author":"\n\n王之涣","dynasty":"〔唐代〕","content":"\n白日依山尽，黄河入海流。欲穷千里目，更上一层楼。\n"},{"title":"卖炭翁","author":"\n\n白居易","dynasty":"〔唐代〕","content":"卖炭翁，伐薪烧炭南山中。\n满面尘灰烟火色，两鬓苍苍十指黑。\n卖炭得钱何所营？身上衣裳口中食。\n可怜身上衣正单，心忧炭贱愿天寒。\n夜来城外一尺雪，晓驾炭车辗冰辙。\n牛困人饥日已高，市南门外泥中歇。\n翩翩两骑来是谁？黄衣使者白衫儿。\n手把文书口称敕，回车叱牛牵向北。\n一车炭，千余斤，宫使驱将惜不得。\n半匹红纱一丈绫，系向牛头充炭直。(红纱 一作：红绡)"},{"title":"月夜忆舍弟","author":"\n\n杜甫","dynasty":"〔唐代〕","content":"戍鼓断人行，边秋一雁声。(边秋 一作:秋边)\n露从今夜白，月是故乡明。\n有弟皆分散，无家问死生。\n寄书长不达，况乃未休兵。"},{"title":"望月怀远","author":"\n\n张九龄","dynasty":"〔唐代〕","content":"海上生明月，天涯共此时。\n情人怨遥夜，竟夕起相思。\n灭烛怜光满，披衣觉露滋。\n不堪盈手赠，还寝梦佳期。"},{"title":"无题二首·其一","author":"\n\n李商隐","dynasty":"〔唐代〕","content":"昨夜星辰昨夜风，画楼西畔桂堂东。\n身无彩凤双飞翼，心有灵犀一点通。\n隔座送钩春酒暖，分曹射覆蜡灯红。\n嗟余听鼓应官去，走马兰台类转蓬。"},{"title":"凉州词二首·其一","author":"\n\n王之涣","dynasty":"〔唐代〕","content":"\n黄河远上白云间，一片孤城万仞山。羌笛何须怨杨柳，春风不度玉门关。\n"},{"title":"春夜洛城闻笛","author":"\n\n李白","dynasty":"〔唐代〕","content":"\n谁家玉笛暗飞声，散入春风满洛城。 此夜曲中闻折柳，何人不起故园情。\n"},{"title":"古朗月行","author":"\n\n李白","dynasty":"〔唐代〕","content":"小时不识月，呼作白玉盘。\n又疑瑶台镜，飞在青云端。\n仙人垂两足，桂树何团团。\n白兔捣药成，问言与谁餐？\n蟾蜍蚀圆影，大明夜已残。\n羿昔落九乌，天人清且安。\n阴精此沦惑，去去不足观。\n忧来其如何？凄怆摧心肝。"},{"title":"从军行七首·其四","author":"\n\n王昌龄","dynasty":"〔唐代〕","content":"\n青海长云暗雪山，孤城遥望玉门关。黄沙百战穿金甲，不破楼兰终不还。(不破 一作：不斩)\n"},{"title":"鹿柴","author":"\n\n王维","dynasty":"〔唐代〕","content":"\n空山不见人，但闻人语响。返景入深林，复照青苔上。\n"},{"title":"登幽州台歌","author":"\n\n陈子昂","dynasty":"〔唐代〕","content":"\n前不见古人，后不见来者。念天地之悠悠，独怆然而涕下！\n"},{"title":"山行","author":"\n\n杜牧","dynasty":"〔唐代〕","content":"\n远上寒山石径斜，白云生处有人家。(生处 一作：深处)停车坐爱枫林晚，霜叶红于二月花。\n"},{"title":"氓","author":"\n诗经·国风·卫风","dynasty":"〔先秦〕","content":"氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。\n乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。(尔 一作：尓)\n桑之未落，其叶沃若。于嗟鸠兮，无食桑葚！于嗟女兮，无与士耽！士之耽兮，犹可说也。女之耽兮，不可说也。\n桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。\n三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。\n及尔偕老，老使我怨。淇则有岸，隰则有泮。总角之宴，言笑晏晏。信誓旦旦，不思其反。反是不思，亦已焉哉！"},{"title":"竹石","author":"\n\n郑燮","dynasty":"〔清代〕","content":"\n咬定青山不放松，立根原在破岩中。千磨万击还坚劲，任尔东西南北风。\n"},{"title":"江南逢李龟年","author":"\n\n杜甫","dynasty":"〔唐代〕","content":"\n岐王宅里寻常见，崔九堂前几度闻。正是江南好风景，落花时节又逢君。\n"},{"title":"枫桥夜泊","author":"\n\n张继","dynasty":"〔唐代〕","content":"\n月落乌啼霜满天，江枫渔火对愁眠。姑苏城外寒山寺，夜半钟声到客船。\n"},{"title":"石壕吏","author":"\n\n杜甫","dynasty":"〔唐代〕","content":"暮投石壕村，有吏夜捉人。\n老翁逾墙走，老妇出门看。(出门看 一作：出看门)\n吏呼一何怒！妇啼一何苦！\n听妇前致词：三男邺城戍。\n一男附书至，二男新战死。\n存者且偷生，死者长已矣！\n室中更无人，惟有乳下孙。\n有孙母未去，出入无完裙。\n老妪力虽衰，请从吏夜归。\n急应河阳役，犹得备晨炊。\n\n夜久语声绝，如闻泣幽咽。\n天明登前途，独与老翁别。"},{"title":"峨眉山月歌","author":"\n\n李白","dynasty":"〔唐代〕","content":"\n峨眉山月半轮秋，影入平羌江水流。 夜发清溪向三峡，思君不见下渝州。\n"},{"title":"子衿","author":"\n诗经·国风·郑风","dynasty":"〔先秦〕","content":"青青子衿，悠悠我心。纵我不往，子宁不嗣音？\n青青子佩，悠悠我思。纵我不往，子宁不来？\n挑兮达兮，在城阙兮。一日不见，如三月兮！"},{"title":"早春呈水部张十八员外","author":"\n\n韩愈","dynasty":"〔唐代〕","content":"\n天街小雨润如酥，草色遥看近却无。最是一年春好处，绝胜烟柳满皇都。\n"},{"title":"春晓","author":"\n\n孟浩然","dynasty":"〔唐代〕","content":"\n春眠不觉晓，处处闻啼鸟。夜来风雨声，花落知多少。\n"},{"title":"滁州西涧","author":"\n\n韦应物","dynasty":"〔唐代〕","content":"\n独怜幽草涧边生，上有黄鹂深树鸣。 春潮带雨晚来急，野渡无人舟自横。\n"},{"title":"登岳阳楼","author":"\n\n杜甫","dynasty":"〔唐代〕","content":"昔闻洞庭水，今上岳阳楼。\n吴楚东南坼，乾坤日夜浮。\n亲朋无一字，老病有孤舟。\n戎马关山北，凭轩涕泗流。"},{"title":"登金陵凤凰台","author":"\n\n李白","dynasty":"〔唐代〕","content":"凤凰台上凤凰游，凤去台空江自流。\n吴宫花草埋幽径，晋代衣冠成古丘。\n三山半落青天外，二水中分白鹭洲。(二水 一作：一水)\n总为浮云能蔽日，长安不见使人愁。"},{"title":"相思","author":"\n\n王维","dynasty":"〔唐代〕","content":"\n红豆生南国，春来发几枝。愿君多采撷，此物最相思。\n"},{"title":"登飞来峰","author":"\n\n王安石","dynasty":"〔宋代〕","content":"\n飞来山上千寻塔，闻说鸡鸣见日升。(飞来山 一作：飞来峰)不畏浮云遮望眼，自缘身在最高层。\n"},{"title":"冬夜读书示子聿","author":"\n\n陆游","dynasty":"〔宋代〕","content":"\n古人学问无遗力，少壮工夫老始成。纸上得来终觉浅，绝知此事要躬行。\n"},{"title":"墨梅","author":"\n\n王冕","dynasty":"〔元代〕","content":"\n我家洗砚池头树，朵朵花开淡墨痕。(我家 一作：吾家；朵朵 一作：个个)不要人夸好颜色，只留清气满乾坤。(好颜色 一作：颜色好)\n"},{"title":"野望","author":"\n\n王绩","dynasty":"〔唐代〕","content":"东皋薄暮望，徙倚欲何依。\n树树皆秋色，山山唯落晖。\n牧人驱犊返，猎马带禽归。\n相顾无相识，长歌怀采薇。"},{"title":"画","author":"\n\n王维","dynasty":"〔唐代〕","content":"\n远看山有色，近听水无声。春去花还在，人来鸟不惊。\n"},{"title":"十一月四日风雨大作二首","author":"\n\n陆游","dynasty":"〔宋代〕","content":"风卷江湖雨暗村，四山声作海涛翻。\n溪柴火软蛮毡暖，我与狸奴不出门。\n\n僵卧孤村不自哀，尚思为国戍轮台。\n夜阑卧听风吹雨，铁马冰河入梦来。"},{"title":"迢迢牵牛星","author":"\n\n佚名","dynasty":"〔两汉〕","content":"迢迢牵牛星，皎皎河汉女。\n纤纤擢素手，札札弄机杼。\n终日不成章，泣涕零如雨。\n河汉清且浅，相去复几许。\n盈盈一水间，脉脉不得语。"},{"title":"独坐敬亭山","author":"\n\n李白","dynasty":"〔唐代〕","content":"\n众鸟高飞尽，孤云独去闲。相看两不厌，只有敬亭山。(只有 一作：唯有)\n"},{"title":"书愤","author":"\n\n陆游","dynasty":"〔宋代〕","content":"早岁那知世事艰，中原北望气如山。\n楼船夜雪瓜洲渡，铁马秋风大散关。\n塞上长城空自许，镜中衰鬓已先斑。\n出师一表真名世，千载谁堪伯仲间！"},{"title":"惠崇春江晚景二首","author":"\n\n苏轼","dynasty":"〔宋代〕","content":"竹外桃花三两枝，春江水暖鸭先知。\n蒌蒿满地芦芽短，正是河豚欲上时。\n\n两两归鸿欲破群，依依还似北归人。\n遥知朔漠多风雪，更待江南半月春。"},{"title":"关山月","author":"\n\n李白","dynasty":"〔唐代〕","content":"明月出天山，苍茫云海间。\n长风几万里，吹度玉门关。\n汉下白登道，胡窥青海湾。\n由来征战地，不见有人还。\n戍客望边邑，思归多苦颜。(望边邑 一作：望边色)\n高楼当此夜，叹息未应闲。"},{"title":"雪梅","author":"\n\n卢钺","dynasty":"〔宋代〕","content":"\n梅雪争春未肯降，骚人阁笔费评章。梅须逊雪三分白，雪却输梅一段香。\n"},{"title":"采薇","author":"\n诗经·小雅·鹿鸣之什","dynasty":"〔先秦〕","content":"采薇采薇，薇亦作止。曰归曰归，岁亦莫止。 靡室靡家，猃狁之故。不遑启居，猃狁之故。\n采薇采薇，薇亦柔止。曰归曰归，心亦忧止。 忧心烈烈，载饥载渴。我戍未定，靡使归聘。\n采薇采薇，薇亦刚止。曰归曰归，岁亦阳止。 王事靡盬，不遑启处。忧心孔疚，我行不来！\n彼尔维何？维常之华。彼路斯何？君子之车。 戎车既驾，四牡业业。岂敢定居？一月三捷。\n驾彼四牡，四牡骙骙。君子所依，小人所腓。 四牡翼翼，象弭鱼服。岂不日戒？猃狁孔棘！\n昔我往矣，杨柳依依。今我来思，雨雪霏霏。 行道迟迟，载渴载饥。我心伤悲，莫知我哀！"},{"title":"石灰吟","author":"\n\n于谦","dynasty":"〔明代〕","content":"\n千锤万凿出深山，烈火焚烧若等闲。(万凿 一作：万击)粉骨碎身浑不怕，要留清白在人间。(浑不怕 一作：全不怕)\n"},{"title":"七步诗","author":"\n\n曹植","dynasty":"〔两汉〕","content":"煮豆持作羹，漉菽以为汁。(菽 一作：豉)\n萁在釜下燃，豆在釜中泣。\n本自同根生，相煎何太急？(版本一)\n\n(煮豆燃豆萁，豆在釜中泣。\n本是同根生，相煎何太急？版本二)"},{"title":"赠刘景文","author":"\n\n苏轼","dynasty":"〔宋代〕","content":"\n荷尽已无擎雨盖，菊残犹有傲霜枝。一年好景君须记，最是橙黄橘绿时。(最是 一作：正是)\n"},{"title":"望洞庭湖赠张丞相","author":"\n\n孟浩然","dynasty":"〔唐代〕","content":"八月湖水平，涵虚混太清。\n气蒸云梦泽，波撼岳阳城。\n欲济无舟楫，端居耻圣明。\n坐观垂钓者，徒有羡鱼情。"},{"title":"夜宿山寺","author":"\n\n李白","dynasty":"〔唐代〕","content":"\n危楼高百尺，手可摘星辰。不敢高声语，恐惊天上人。\n"},{"title":"大林寺桃花","author":"\n\n白居易","dynasty":"〔唐代〕","content":"\n人间四月芳菲尽，山寺桃花始盛开。 长恨春归无觅处，不知转入此中来。\n"},{"title":"江畔独步寻花·其六","author":"\n\n杜甫","dynasty":"〔唐代〕","content":"\n黄四娘家花满蹊，千朵万朵压枝低。留连戏蝶时时舞，自在娇莺恰恰啼。\n"},{"title":"宿建德江","author":"\n\n孟浩然","dynasty":"〔唐代〕","content":"\n移舟泊烟渚，日暮客愁新。野旷天低树，江清月近人。\n"},{"title":"凤求凰","author":"\n\n司马相如","dynasty":"〔两汉〕","content":"有一美人兮，见之不忘。(一作：有美人兮，见之不忘。)\n一日不见兮，思之如狂。\n凤飞翱翔兮，四海求凰。\n无奈佳人兮，不在东墙。\n将琴代语兮，聊写衷肠。\n何时见许兮，慰我彷徨。\n愿言配德兮，携手相将。\n不得於飞兮，使我沦亡。\n\n凤兮凤兮归故乡，遨游四海求其凰。\n时未遇兮无所将，何悟今兮升斯堂！\n有艳淑女在闺房，室迩人遐毒我肠。\n何缘交颈为鸳鸯，胡颉颃兮共翱翔！\n凰兮凰兮从我栖，得托孳尾永为妃。\n交情通意心和谐，中夜相从知者谁？\n双翼俱起翻高飞，无感我思使余悲。"},{"title":"春雪","author":"\n\n韩愈","dynasty":"〔唐代〕","content":"\n新年都未有芳华，二月初惊见草芽。白雪却嫌春色晚，故穿庭树作飞花。\n"},{"title":"山中","author":"\n\n王维","dynasty":"〔唐代〕","content":"\n荆溪白石出，天寒红叶稀。山路元无雨，空翠湿人衣。\n"},{"title":"越人歌","author":"\n\n佚名","dynasty":"〔先秦〕","content":"今夕何夕兮，搴舟中流。(舟 一作：洲)\n今日何日兮，得与王子同舟。\n蒙羞被好兮，不訾诟耻。\n心几烦而不绝兮，得知王子。\n山有木兮木有枝，心悦君兮君不知。"},{"title":"暮江吟","author":"\n\n白居易","dynasty":"〔唐代〕","content":"\n一道残阳铺水中，半江瑟瑟半江红。可怜九月初三夜，露似真珠月似弓。\n"},{"title":"桃夭","author":"\n诗经·国风·周南","dynasty":"〔先秦〕","content":"桃之夭夭，灼灼其华。之子于归，宜其室家。\n桃之夭夭，有蕡其实。之子于归，宜其家室。\n桃之夭夭，其叶蓁蓁。之子于归，宜其家人。"},{"title":"商山早行","author":"\n\n温庭筠","dynasty":"〔唐代〕","content":"晨起动征铎，客行悲故乡。\n鸡声茅店月，人迹板桥霜。\n槲叶落山路，枳花明驿墙。(明驿墙 一作：照驿墙)\n因思杜陵梦，凫雁满回塘。"},{"title":"绝句二首","author":"\n\n杜甫","dynasty":"〔唐代〕","content":"迟日江山丽，春风花草香。\n泥融飞燕子，沙暖睡鸳鸯。\n\n江碧鸟逾白，山青花欲燃。\n今春看又过，何日是归年。"},{"title":"村居","author":"\n\n高鼎","dynasty":"〔清代〕","content":"\n草长莺飞二月天，拂堤杨柳醉春烟。儿童散学归来早，忙趁东风放纸鸢。\n"},{"title":"望洞庭","author":"\n\n刘禹锡","dynasty":"〔唐代〕","content":"\n湖光秋月两相和，潭面无风镜未磨。遥望洞庭山水翠，白银盘里一青螺。(山水翠 一作：山水色)\n"},{"title":"归园田居·其三","author":"\n\n陶渊明","dynasty":"〔魏晋〕","content":"种豆南山下，草盛豆苗稀。\n晨兴理荒秽，带月荷锄归。\n道狭草木长，夕露沾我衣。\n衣沾不足惜，但使愿无违。"},{"title":"逢入京使","author":"\n\n岑参","dynasty":"〔唐代〕","content":"\n故园东望路漫漫，双袖龙钟泪不干。 马上相逢无纸笔，凭君传语报平安。\n"},{"title":"春宵","author":"\n\n苏轼","dynasty":"〔宋代〕","content":"\n春宵一刻值千金，花有清香月有阴。歌管楼台声细细，秋千院落夜沉沉。\n"},{"title":"问刘十九","author":"\n\n白居易","dynasty":"〔唐代〕","content":"\n绿蚁新醅酒，红泥小火炉。晚来天欲雪，能饮一杯无？\n"},{"title":"回乡偶书","author":"\n\n贺知章","dynasty":"〔唐代〕","content":"\n少小离家老大回，乡音无改鬓毛衰。儿童相见不相识，笑问客从何处来。\n"},{"title":"临安春雨初霁","author":"\n\n陆游","dynasty":"〔宋代〕","content":"世味年来薄似纱，谁令骑马客京华。\n小楼一夜听春雨，深巷明朝卖杏花。\n矮纸斜行闲作草，晴窗细乳戏分茶。\n素衣莫起风尘叹，犹及清明可到家。"},{"title":"上李邕","author":"\n\n李白","dynasty":"〔唐代〕","content":"大鹏一日同风起，扶摇直上九万里。\n假令风歇时下来，犹能簸却沧溟水。\n世人见我恒殊调，闻余大言皆冷笑。(闻一作：见)\n宣父犹能畏后生，丈夫未可轻年少。"},{"title":"浪淘沙·其一","author":"\n\n刘禹锡","dynasty":"〔唐代〕","content":"\n九曲黄河万里沙，浪淘风簸自天涯。如今直上银河去，同到牵牛织女家。\n"},{"title":"上邪","author":"\n\n佚名","dynasty":"〔两汉〕","content":"\n上邪！我欲与君相知，长命无绝衰。山无陵，江水为竭，冬雷震震，夏雨雪，天地合，乃敢与君绝。\n"},{"title":"乌衣巷","author":"\n\n刘禹锡","dynasty":"〔唐代〕","content":"\n朱雀桥边野草花，乌衣巷口夕阳斜。 旧时王谢堂前燕，飞入寻常百姓家。\n"},{"title":"风","author":"\n\n李峤","dynasty":"〔唐代〕","content":"\n解落三秋叶，能开二月花。过江千尺浪，入竹万竿斜。\n"},{"title":"白头吟","author":"\n卓文君(存疑)","dynasty":"〔两汉〕","content":"皑如山上雪，皎若云间月。\n闻君有两意，故来相决绝。\n今日斗酒会，明旦沟水头。\n躞蹀御沟上，沟水东西流。\n凄凄复凄凄，嫁娶不须啼。\n愿得一心人，白头不相离。\n竹竿何袅袅，鱼尾何簁簁！(袅袅 一作：嫋嫋)\n男儿重意气，何用钱刀为！"},{"title":"旅夜书怀","author":"\n\n杜甫","dynasty":"〔唐代〕","content":"细草微风岸，危樯独夜舟。\n星垂平野阔，月涌大江流。\n名岂文章著，官应老病休。\n飘飘何所似，天地一沙鸥。"},{"title":"秋思","author":"\n\n张籍","dynasty":"〔唐代〕","content":"\n洛阳城里见秋风，欲作家书意万重。复恐匆匆说不尽，行人临发又开封。\n"},{"title":"静女","author":"\n诗经·国风·邶风","dynasty":"〔先秦〕","content":"静女其姝，俟我于城隅。爱而不见，搔首踟蹰。\n静女其娈，贻我彤管。彤管有炜，说怿女美。\n自牧归荑，洵美且异。匪女之为美，美人之贻。"},{"title":"登乐游原","author":"\n\n李商隐","dynasty":"〔唐代〕","content":"\n向晚意不适，驱车登古原。夕阳无限好，只是近黄昏。\n"},{"title":"游园不值","author":"\n\n叶绍翁","dynasty":"〔宋代〕","content":"\n应怜屐齿印苍苔，小扣柴扉久不开。春色满园关不住，一枝红杏出墙来。\n"},{"title":"终南别业","author":"\n\n王维","dynasty":"〔唐代〕","content":"中岁颇好道，晚家南山陲。\n兴来每独往，胜事空自知。\n行到水穷处，坐看云起时。\n偶然值林叟，谈笑无还期。"},{"title":"题破山寺后禅院","author":"\n\n常建","dynasty":"〔唐代〕","content":"清晨入古寺，初日照高林。\n曲径通幽处，禅房花木深。(曲 一作：竹)\n山光悦鸟性，潭影空人心。\n万籁此都寂，但余钟磬音。(都寂 一作：俱寂；但余 一作：惟余)"},{"title":"观刈麦","author":"\n\n白居易","dynasty":"〔唐代〕","content":"田家少闲月，五月人倍忙。\n夜来南风起，小麦覆陇黄。\n妇姑荷箪食，童稚携壶浆。\n相随饷田去，丁壮在南冈。\n足蒸暑土气，背灼炎天光。\n力尽不知热，但惜夏日长。\n复有贫妇人，抱子在其旁。\n右手秉遗穗，左臂悬敝筐。\n听其相顾言，闻者为悲伤。\n家田输税尽，拾此充饥肠。\n今我何功德？曾不事农桑。\n吏禄三百石，岁晏有余粮。\n念此私自愧，尽日不能忘。"},{"title":"寒食","author":"\n\n韩翃","dynasty":"〔唐代〕","content":"\n春城无处不飞花，寒食东风御柳斜。 日暮汉宫传蜡烛，轻烟散入五侯家。\n"},{"title":"月夜","author":"\n\n刘方平","dynasty":"〔唐代〕","content":"\n更深月色半人家，北斗阑干南斗斜。 今夜偏知春气暖，虫声新透绿窗纱。\n"},{"title":"江南","author":"\n汉乐府","dynasty":"〔两汉〕","content":"\n江南可采莲，莲叶何田田。鱼戏莲叶间。鱼戏莲叶东，鱼戏莲叶西，鱼戏莲叶南，鱼戏莲叶北。\n"},{"title":"和子由渑池怀旧","author":"\n\n苏轼","dynasty":"〔宋代〕","content":"人生到处知何似，应似飞鸿踏雪泥。\n泥上偶然留指爪，鸿飞那复计东西。\n老僧已死成新塔，坏壁无由见旧题。\n往日崎岖还记否，路长人困蹇驴嘶。"},{"title":"子夜吴歌·秋歌","author":"\n\n李白","dynasty":"〔唐代〕","content":"长安一片月，万户捣衣声。\n秋风吹不尽，总是玉关情。\n何日平胡虏，良人罢远征。"},{"title":"无衣","author":"\n诗经·国风·秦风","dynasty":"〔先秦〕","content":"岂曰无衣？与子同袍。王于兴师，修我戈矛，与子同仇！\n岂曰无衣？与子同泽。王于兴师，修我矛戟，与子偕作！\n岂曰无衣？与子同裳。王于兴师，修我甲兵，与子偕行！"},{"title":"六月二十七日望湖楼醉书五首","author":"\n\n苏轼","dynasty":"〔宋代〕","content":"黑云翻墨未遮山，白雨跳珠乱入船。\n卷地风来忽吹散，望湖楼下水如天。\n\n放生鱼鳖逐人来，无主荷花到处开。\n水枕能令山俯仰，风船解与月裴回。\n\n乌菱白芡不论钱，乱系青菰裹绿盘。\n忽忆尝新会灵观，滞留江海得加餐。\n\n献花游女木兰桡，细雨斜风湿翠翘。\n无限芳洲生杜若，吴儿不识楚辞招。\n\n未成小隐聊中隐，可得长闲胜暂闲。\n我本无家更安往，故乡无此好湖山。"},{"title":"客中作","author":"\n\n李白","dynasty":"〔唐代〕","content":"\n兰陵美酒郁金香，玉碗盛来琥珀光。 但使主人能醉客，不知何处是他乡。\n"},{"title":"秋兴八首·其一","author":"\n\n杜甫","dynasty":"〔唐代〕","content":"玉露凋伤枫树林，巫山巫峡气萧森。\n江间波浪兼天涌，塞上风云接地阴。\n丛菊两开他日泪，孤舟一系故园心。\n寒衣处处催刀尺，白帝城高急暮砧。"},{"title":"左迁至蓝关示侄孙湘","author":"\n\n韩愈","dynasty":"〔唐代〕","content":"一封朝奏九重天，夕贬潮州路八千。\n欲为圣明除弊事，肯将衰朽惜残年！(欲为 一作：本为；圣明 一作：圣朝；肯将 一作：敢将)\n云横秦岭家何在？雪拥蓝关马不前。\n知汝远来应有意，好收吾骨瘴江边。"},{"title":"题都城南庄","author":"\n\n崔护","dynasty":"〔唐代〕","content":"\n去年今日此门中，人面桃花相映红。人面不知何处去，桃花依旧笑春风。\n"},{"title":"竹枝词二首·其一","author":"\n\n刘禹锡","dynasty":"〔唐代〕","content":"\n杨柳青青江水平，闻郎江上唱歌声。(唱歌 一作：踏歌)东边日出西边雨，道是无晴却有晴。(却有晴 一作：还有晴)\n"},{"title":"十五从军征","author":"\n《乐府诗集》","dynasty":"〔两汉〕","content":"十五从军征，八十始得归。\n道逢乡里人：“家中有阿谁？”\n“遥看是君家，松柏冢累累。”(遥看 一作：遥望)\n兔从狗窦入，雉从梁上飞。\n中庭生旅谷，井上生旅葵。\n舂谷持作饭，采葵持作羹。\n羹饭一时熟，不知饴阿谁。\n出门东向看，泪落沾我衣。(东向看 一作：东向望)"},{"title":"题临安邸","author":"\n\n林升","dynasty":"〔宋代〕","content":"\n山外青山楼外楼，西湖歌舞几时休？暖风熏得游人醉，直把杭州作汴州。\n"},{"title":"把酒问月·故人贾淳令予问之","author":"\n\n李白","dynasty":"〔唐代〕","content":"青天有月来几时？我今停杯一问之。\n人攀明月不可得，月行却与人相随。\n皎如飞镜临丹阙，绿烟灭尽清辉发。\n但见宵从海上来，宁知晓向云间没。\n白兔捣药秋复春，嫦娥孤栖与谁邻？\n今人不见古时月，今月曾经照古人。\n古人今人若流水，共看明月皆如此。\n唯愿当歌对酒时，月光长照金樽里。"},{"title":"寻隐者不遇","author":"\n\n贾岛","dynasty":"〔唐代〕","content":"\n松下问童子，言师采药去。只在此山中，云深不知处。\n"},{"title":"约客","author":"\n\n赵师秀","dynasty":"〔宋代〕","content":"\n黄梅时节家家雨，青草池塘处处蛙。有约不来过夜半，闲敲棋子落灯花。\n"},{"title":"行行重行行","author":"\n\n佚名","dynasty":"〔两汉〕","content":"行行重行行，与君生别离。\n相去万余里，各在天一涯。\n道路阻且长，会面安可知？(知 一作：期)\n胡马依北风，越鸟巢南枝。\n相去日已远，衣带日已缓。\n浮云蔽白日，游子不顾反。\n思君令人老，岁月忽已晚。\n弃捐勿复道，努力加餐饭。"},{"title":"李凭箜篌引","author":"\n\n李贺","dynasty":"〔唐代〕","content":"吴丝蜀桐张高秋，空山凝云颓不流。\n江娥啼竹素女愁，李凭中国弹箜篌。\n昆山玉碎凤凰叫，芙蓉泣露香兰笑。\n十二门前融冷光，二十三丝动紫皇。\n女娲炼石补天处，石破天惊逗秋雨。\n梦入神山教神妪，老鱼跳波瘦蛟舞。\n吴质不眠倚桂树，露脚斜飞湿寒兔。"},{"title":"观书有感·其一","author":"\n\n朱熹","dynasty":"〔宋代〕","content":"\n半亩方塘一鉴开，天光云影共徘徊。问渠那得清如许？为有源头活水来。(那 通：哪)\n"},{"title":"逢雪宿芙蓉山主人","author":"\n\n刘长卿","dynasty":"〔唐代〕","content":"\n日暮苍山远，天寒白屋贫。柴门闻犬吠，风雪夜归人。\n"},{"title":"池上","author":"\n\n白居易","dynasty":"〔唐代〕","content":"\n小娃撑小艇，偷采白莲回。不解藏踪迹，浮萍一道开。\n"},{"title":"题龙阳县青草湖","author":"\n\n唐珙","dynasty":"〔元代〕","content":"\n西风吹老洞庭波，一夜湘君白发多。醉后不知天在水，满船清梦压星河。\n"},{"title":"新添声杨柳枝词二首","author":"\n\n温庭筠","dynasty":"〔唐代〕","content":"一尺深红胜曲尘，天生旧物不如新。(胜曲尘 一作：蒙曲尘)\n合欢桃核终堪恨，里许元来别有人。\n\n井底点灯深烛伊，共郎长行莫围棋。\n玲珑骰子安红豆，入骨相思知不知。"},{"title":"咸阳城东楼","author":"\n\n许浑","dynasty":"〔唐代〕","content":"一上高城万里愁，蒹葭杨柳似汀洲。\n溪云初起日沉阁，山雨欲来风满楼。\n鸟下绿芜秦苑夕，蝉鸣黄叶汉宫秋。\n行人莫问当年事，故国东来渭水流。"},{"title":"江畔独步寻花·其五","author":"\n\n杜甫","dynasty":"〔唐代〕","content":"\n黄师塔前江水东，春光懒困倚微风。桃花一簇开无主，可爱深红爱浅红？\n"},{"title":"寄黄几复","author":"\n\n黄庭坚","dynasty":"〔宋代〕","content":"我居北海君南海，寄雁传书谢不能。\n桃李春风一杯酒，江湖夜雨十年灯。\n持家但有四立壁，治病不蕲三折肱。\n想见读书头已白，隔溪猿哭瘴溪藤。(想见 一作：想得；溪藤 一作：藤烟)"},{"title":"敕勒歌","author":"\n乐府诗集","dynasty":"〔南北朝〕","content":"敕勒川，阴山下。\n天似穹庐，笼盖四野。\n天苍苍，野茫茫，风吹草低见牛羊。"},{"title":"四时田园杂兴·其二十五","author":"\n\n范成大","dynasty":"〔宋代〕","content":"\n梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。(惟 一作：唯)\n"},{"title":"乡村四月","author":"\n\n翁卷","dynasty":"〔宋代〕","content":"\n绿遍山原白满川，子规声里雨如烟。乡村四月闲人少，才了蚕桑又插田。\n"},{"title":"己亥杂诗","author":"\n\n龚自珍","dynasty":"〔清代〕","content":"\n九州生气恃风雷，万马齐喑究可哀。我劝天公重抖擞，不拘一格降人材。(人材 一作：人才)\n"},{"title":"宿新市徐公店","author":"\n\n杨万里","dynasty":"〔宋代〕","content":"\n篱落疏疏一径深，树头新绿未成阴。(新绿 一作：花落)儿童急走追黄蝶，飞入菜花无处寻。\n"},{"title":"长相思·其一","author":"\n\n李白","dynasty":"〔唐代〕","content":"长相思，在长安。\n络纬秋啼金井阑，微霜凄凄簟色寒。\n孤灯不明思欲绝，卷帷望月空长叹。\n美人如花隔云端。\n上有青冥之长天，下有渌水之波澜。(长天 一作：高天)\n天长路远魂飞苦，梦魂不到关山难。\n长相思，摧心肝。"},{"title":"贾生","author":"\n\n李商隐","dynasty":"〔唐代〕","content":"\n宣室求贤访逐臣，贾生才调更无伦。可怜夜半虚前席，不问苍生问鬼神。\n"},{"title":"十五夜望月","author":"\n\n王建","dynasty":"〔唐代〕","content":"\n中庭地白树栖鸦，冷露无声湿桂花。今夜月明人尽望，不知秋思落谁家。\n"},{"title":"劝学","author":"\n\n颜真卿","dynasty":"〔唐代〕","content":"\n三更灯火五更鸡，正是男儿读书时。黑发不知勤学早，白首方悔读书迟。\n"},{"title":"登科后","author":"\n\n孟郊","dynasty":"〔唐代〕","content":"\n昔日龌龊不足夸，今朝放荡思无涯。 春风得意马蹄疾，一日看尽长安花。\n"},{"title":"行路难三首","author":"\n\n李白","dynasty":"〔唐代〕","content":"金樽清酒斗十千，玉盘珍羞直万钱。\n停杯投箸不能食，拔剑四顾心茫然。\n欲渡黄河冰塞川，将登太行雪满山。\n闲来垂钓碧溪上，忽复乘舟梦日边。\n行路难！行路难！多歧路，今安在？\n长风破浪会有时，直挂云帆济沧海。\n\n大道如青天，我独不得出。\n羞逐长安社中儿，赤鸡白雉赌梨栗。(白雉 一作：白狗)\n弹剑作歌奏苦声，曳裾王门不称情。\n淮阴市井笑韩信，汉朝公卿忌贾生。\n君不见昔时燕家重郭隗，拥篲折节无嫌猜。\n剧辛乐毅感恩分，输肝剖胆效英才。\n昭王白骨萦蔓草，谁人更扫黄金台？\n行路难，归去来！\n\n有耳莫洗颍川水，有口莫食首阳蕨。\n含光混世贵无名，何用孤高比云月？\n吾观自古贤达人，功成不退皆殒身。\n子胥既弃吴江上，屈原终投湘水滨。\n陆机雄才岂自保？李斯税驾苦不早。\n华亭鹤唳讵可闻？上蔡苍鹰何足道？\n君不见吴中张翰称达生，秋风忽忆江东行。\n且乐生前一杯酒，何须身后千载名？"},{"title":"赠花卿","author":"\n\n杜甫","dynasty":"〔唐代〕","content":"\n锦城丝管日纷纷，半入江风半入云。 此曲只应天上有，人间能得几回闻。\n"},{"title":"咏怀古迹五首·其三","author":"\n\n杜甫","dynasty":"〔唐代〕","content":"群山万壑赴荆门，生长明妃尚有村。\n一去紫台连朔漠，独留青冢向黄昏。\n画图省识春风面，环珮空归夜月魂。(夜月 一作：月夜)\n千载琵琶作胡语，分明怨恨曲中论。"},{"title":"燕歌行·并序","author":"\n\n高适","dynasty":"〔唐代〕","content":"开元二十六年，客有从元戎出塞而还者，作《燕歌行》以示，适感征戍之事，因而和焉。\n\n汉家烟尘在东北，汉将辞家破残贼。\n男儿本自重横行，天子非常赐颜色。\n摐金伐鼓下榆关，旌旆逶迤碣石间。\n校尉羽书飞瀚海，单于猎火照狼山。\n山川萧条极边土，胡骑凭陵杂风雨。\n战士军前半死生，美人帐下犹歌舞。\n大漠穷秋塞草腓，孤城落日斗兵稀。\n身当恩遇常轻敌，力尽关山未解围。(常轻敌 一作：恒轻敌)\n铁衣远戍辛勤久，玉箸应啼别离后。\n少妇城南欲断肠，征人蓟北空回首。\n边庭飘飖那可度，绝域苍茫无所有。(飘飖 一作：飘摇；无所 一作：更何)\n杀气三时作阵云，寒声一夜传刁斗。\n相看白刃血纷纷，死节从来岂顾勋！(血 一作：雪)\n君不见沙场征战苦，至今犹忆李将军。"},{"title":"九歌·国殇","author":"\n\n屈原","dynasty":"〔先秦〕","content":"操吴戈兮被犀甲，车错毂兮短兵接。\n旌蔽日兮敌若云，矢交坠兮士争先。\n凌余阵兮躐余行，左骖殪兮右刃伤。\n霾两轮兮絷四马，援玉枹兮击鸣鼓。\n天时怼兮威灵怒，严杀尽兮弃原野。(怼 一作：坠；野 同：壄)\n出不入兮往不反，平原忽兮路超远。\n带长剑兮挟秦弓，首身离兮心不惩。\n诚既勇兮又以武，终刚强兮不可凌。\n身既死兮神以灵，子魂魄兮为鬼雄！(子魂魄兮 一作：魂魄毅兮)"},{"title":"七律·人民解放军占领南京","author":"\n毛泽东","dynasty":"〔近现代〕","content":"钟山风雨起苍黄，百万雄师过大江。\n虎踞龙盘今胜昔，天翻地覆慨而慷。\n宜将剩勇追穷寇，不可沽名学霸王。\n天若有情天亦老，人间正道是沧桑。"},{"title":"杂诗三首·其二","author":"\n\n王维","dynasty":"〔唐代〕","content":"\n君自故乡来，应知故乡事。来日绮窗前，寒梅著花未？\n"},{"title":"蜂","author":"\n\n罗隐","dynasty":"〔唐代〕","content":"\n不论平地与山尖，无限风光尽被占。 采得百花成蜜后，为谁辛苦为谁甜？\n"},{"title":"别董大二首","author":"\n\n高适","dynasty":"〔唐代〕","content":"千里黄云白日曛，北风吹雁雪纷纷。\n莫愁前路无知己，天下谁人不识君。\n\n六翮飘飖私自怜，一离京洛十余年。\n丈夫贫贱应未足，今日相逢无酒钱。"},{"title":"客至","author":"\n\n杜甫","dynasty":"〔唐代〕","content":"舍南舍北皆春水，但见群鸥日日来。\n花径不曾缘客扫，蓬门今始为君开。\n盘飧市远无兼味，樽酒家贫只旧醅。\n肯与邻翁相对饮，隔篱呼取尽余杯。"},{"title":"所见","author":"\n\n袁枚","dynasty":"〔清代〕","content":"\n牧童骑黄牛，歌声振林樾。意欲捕鸣蝉，忽然闭口立。\n"},{"title":"南陵别儿童入京","author":"\n\n李白","dynasty":"〔唐代〕","content":"白酒新熟山中归，黄鸡啄黍秋正肥。\n呼童烹鸡酌白酒，儿女嬉笑牵人衣。\n高歌取醉欲自慰，起舞落日争光辉。\n游说万乘苦不早，著鞭跨马涉远道。\n会稽愚妇轻买臣，余亦辞家西入秦。\n仰天大笑出门去，我辈岂是蓬蒿人。"},{"title":"晚春","author":"\n\n韩愈","dynasty":"〔唐代〕","content":"\n草树知春不久归，百般红紫斗芳菲。(草树 一作：草木)杨花榆荚无才思，惟解漫天作雪飞。\n"},{"title":"从军行","author":"\n\n杨炯","dynasty":"〔唐代〕","content":"烽火照西京，心中自不平。\n牙璋辞凤阙，铁骑绕龙城。\n雪暗凋旗画，风多杂鼓声。\n宁为百夫长，胜作一书生。"},{"title":"七律·长征","author":"\n毛泽东","dynasty":"〔近现代〕","content":"红军不怕远征难，万水千山只等闲。\n五岭逶迤腾细浪，乌蒙磅礴走泥丸。\n金沙水拍云崖暖，大渡桥横铁索寒。\n更喜岷山千里雪，三军过后尽开颜。"},{"title":"咏鹅","author":"\n\n骆宾王","dynasty":"〔唐代〕","content":"\n鹅，鹅，鹅，曲项向天歌。白毛浮绿水，红掌拨清波。\n"},{"title":"不第后赋菊","author":"\n\n黄巢","dynasty":"〔唐代〕","content":"\n待到秋来九月八，我花开后百花杀。冲天香阵透长安，满城尽带黄金甲。\n"},{"title":"梦微之","author":"\n\n白居易","dynasty":"〔唐代〕","content":"夜来携手梦同游，晨起盈巾泪莫收。\n漳浦老身三度病，咸阳宿草八回秋。\n君埋泉下泥销骨，我寄人间雪满头。\n阿卫韩郎相次去，夜台茫昧得知不？"},{"title":"涉江采芙蓉","author":"\n\n佚名","dynasty":"〔两汉〕","content":"涉江采芙蓉，兰泽多芳草。\n采之欲遗谁？所思在远道。\n还顾望旧乡，长路漫浩浩。\n同心而离居，忧伤以终老。"},{"title":"花非花","author":"\n\n白居易","dynasty":"〔唐代〕","content":"花非花，雾非雾。\n夜半来，天明去。\n来如春梦几多时？\n去似朝云无觅处。"},{"title":"马诗二十三首·其五","author":"\n\n李贺","dynasty":"〔唐代〕","content":"\n大漠沙如雪，燕山月似钩。何当金络脑，快走踏清秋。\n"},{"title":"和董传留别","author":"\n\n苏轼","dynasty":"〔宋代〕","content":"粗缯大布裹生涯，腹有诗书气自华。\n厌伴老儒烹瓠叶，强随举子踏槐花。\n囊空不办寻春马，眼乱行看择婿车。\n得意犹堪夸世俗，诏黄新湿字如鸦。"},{"title":"秋夜将晓出篱门迎凉有感二首","author":"\n\n陆游","dynasty":"〔宋代〕","content":"迢迢天汉西南落，喔喔邻鸡一再鸣。\n壮志病来消欲尽，出门搔首怆平生。\n\n三万里河东入海，五千仞岳上摩天。\n遗民泪尽胡尘里，南望王师又一年。"},{"title":"寄扬州韩绰判官","author":"\n\n杜牧","dynasty":"〔唐代〕","content":"\n青山隐隐水迢迢，秋尽江南草未凋。二十四桥明月夜，玉人何处教吹箫？\n"},{"title":"小儿垂钓","author":"\n\n胡令能","dynasty":"〔唐代〕","content":"\n蓬头稚子学垂纶，侧坐莓苔草映身。 路人借问遥招手，怕得鱼惊不应人。\n"},{"title":"塞下曲","author":"\n\n卢纶","dynasty":"〔唐代〕","content":"\n月黑雁飞高，单于夜遁逃。欲将轻骑逐，大雪满弓刀。\n"},{"title":"夜书所见","author":"\n\n叶绍翁","dynasty":"〔宋代〕","content":"\n萧萧梧叶送寒声，江上秋风动客情。知有儿童挑促织，夜深篱落一灯明。\n"},{"title":"孔雀东南飞","author":"\n\n佚名","dynasty":"〔两汉〕","content":"　　汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。\n\n　　孔雀东南飞，五里一徘徊。\n\n　　“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”\n\n　　府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”\n\n　　阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”\n\n　　府吏长跪告，伏惟启阿母 ：“今若遣此妇，终老不复取！”\n\n　　阿母得闻之，槌床便大怒：“小子无所畏，何敢助妇语！吾已失恩义，会不相从许！”\n\n　　府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”\n\n　　新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”\n\n　　鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。\n\n　　上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。\n\n　　府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”\n\n　　新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。\n\n　　入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。\n\n　　还家十余日，县令遣媒来。云有第三郎，窈窕世无双。年始十八九，便言多令才。\n\n　　阿母谓阿女：“汝可去应之。”\n\n　　阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”\n\n　　阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”\n\n　　媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。\n\n　　阿母谢媒人：“女子先有誓，老姥岂敢言！”\n\n　　阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”\n\n　　兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。\n\n　　阿母谓阿女：“适得府君书，明日来迎汝。何不作衣裳？莫令事不举！”\n\n　　阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。\n\n　　府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”\n\n　　府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”\n\n　　新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！\n\n　　府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”\n\n　　阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”\n\n　　府吏再拜还，长叹空房中，作计乃尔立。转头向户里，渐见愁煎迫。\n\n　　其日牛马嘶，新妇入青庐。奄奄黄昏后，寂寂人定初。“我命绝今日，魂去尸长留！”揽裙脱丝履，举身赴清池。\n\n　　府吏闻此事，心知长别离。徘徊庭树下，自挂东南枝。\n\n　　两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。"},{"title":"寒菊","author":"\n\n郑思肖","dynasty":"〔宋代〕","content":"\n花开不并百花丛，独立疏篱趣未穷。宁可枝头抱香死，何曾吹落北风中。\n"},{"title":"山园小梅二首","author":"\n\n林逋","dynasty":"〔宋代〕","content":"众芳摇落独暄妍，占尽风情向小园。\n疏影横斜水清浅，暗香浮动月黄昏。\n霜禽欲下先偷眼，粉蝶如知合断魂。\n幸有微吟可相狎，不须檀板共金樽。\n\n剪绡零碎点酥乾，向背稀稠画亦难。\n日薄从甘春至晚，霜深应怯夜来寒。\n澄鲜只共邻僧惜，冷落犹嫌俗客看。\n忆着江南旧行路，酒旗斜拂堕吟鞍。"},{"title":"桃花庵歌","author":"\n\n唐寅","dynasty":"〔明代〕","content":"桃花坞里桃花庵，桃花庵里桃花仙。\n桃花仙人种桃树，又折花枝当酒钱。\n酒醒只在花前坐，酒醉还须花下眠。\n花前花后日复日，酒醉酒醒年复年。\n不愿鞠躬车马前，但愿老死花酒间。\n车尘马足贵者趣，酒盏花枝贫者缘。\n若将富贵比贫贱，一在平地一在天。\n若将贫贱比车马，他得驱驰我得闲。\n世人笑我忒疯颠，我咲世人看不穿。\n记得五陵豪杰墓，无酒无花锄作田。(原版)\n\n(桃花坞里桃花庵，桃花庵里桃花仙。\n桃花仙人种桃树，又摘桃花换酒钱。\n酒醒只在花前坐，酒醉还来花下眠。\n半醒半醉日复日，花落花开年复年。\n但愿老死花酒间，不愿鞠躬车马前。\n车尘马足富者趣，酒盏花枝贫者缘。\n若将富贵比贫者，一在平地一在天。\n若将贫贱比车马，他得驱驰我得闲。\n别人笑我忒风颠，我笑他人看不穿。\n不见五陵豪杰墓，无花无酒锄作田。版本一\n\n桃花坞里桃花庵，桃花庵里桃花仙。\n桃花仙人种桃树，又摘桃花换酒钱。\n酒醒只来花下坐，酒醉还来花下眠。\n半醒半醉日复日，花落花开年复年。\n但愿老死花酒间，不愿鞠躬车马前。\n车尘马足富者趣，酒盏花枝贫者缘。\n若将富贵比贫贱，一在平地一在天。\n若将花酒比车马，他得驱驰我得闲。\n别人笑我忒风骚，我笑他人看不穿。\n不见五陵豪杰墓，无酒无花锄作田。版本二)"},{"title":"送别","author":"\n\n王维","dynasty":"〔唐代〕","content":"\n山中相送罢，日暮掩柴扉。春草明年绿，王孙归不归？(明年 一作：年年)\n"},{"title":"赠卫八处士","author":"\n\n杜甫","dynasty":"〔唐代〕","content":"人生不相见，动如参与商。\n今夕复何夕，共此灯烛光。\n少壮能几时，鬓发各已苍。\n访旧半为鬼，惊呼热中肠。\n焉知二十载，重上君子堂。\n昔别君未婚，儿女忽成行。\n怡然敬父执，问我来何方。\n问答乃未已，驱儿罗酒浆。(乃未已 一作：未及已；驱儿 一作：儿女)\n夜雨剪春韭，新炊间黄粱。\n主称会面难，一举累十觞。\n十觞亦不醉，感子故意长。\n明日隔山岳，世事两茫茫。"},{"title":"劝学诗","author":"\n\n朱熹","dynasty":"〔宋代〕","content":"\n少年易老学难成，一寸光阴不可轻。未觉池塘春草梦，阶前梧叶已秋声。\n"},{"title":"菊花","author":"\n\n元稹","dynasty":"〔唐代〕","content":"\n秋丛绕舍似陶家，遍绕篱边日渐斜。 不是花中偏爱菊，此花开尽更无花。\n"},{"title":"白马篇","author":"\n\n曹植","dynasty":"〔两汉〕","content":"白马饰金羁，连翩西北驰。\n借问谁家子，幽并游侠儿。\n少小去乡邑，扬声沙漠垂。\n宿昔秉良弓，楛矢何参差。\n控弦破左的，右发摧月支。\n仰手接飞猱，俯身散马蹄。\n狡捷过猴猿，勇剽若豹螭。\n边城多警急，虏骑数迁移。(虏骑 一作：胡骑)\n羽檄从北来，厉马登高堤。\n长驱蹈匈奴，左顾凌鲜卑。\n弃身锋刃端，性命安可怀？\n父母且不顾，何言子与妻！\n名编壮士籍，不得中顾私。(名编 一作：名在)\n捐躯赴国难，视死忽如归！"},{"title":"金缕衣","author":"\n\n佚名","dynasty":"〔唐代〕","content":"\n劝君莫惜金缕衣，劝君惜取少年时。(惜取 一作：须惜)花开堪折直须折，莫待无花空折枝。(花开 一作：有花)\n"},{"title":"西洲曲","author":"\n\n佚名","dynasty":"〔南北朝〕","content":"忆梅下西洲，折梅寄江北。\n单衫杏子红，双鬓鸦雏色。\n西洲在何处？两桨桥头渡。\n日暮伯劳飞，风吹乌臼树。\n树下即门前，门中露翠钿。\n开门郎不至，出门采红莲。\n采莲南塘秋，莲花过人头。\n低头弄莲子，莲子清如水。\n置莲怀袖中，莲心彻底红。\n忆郎郎不至，仰首望飞鸿。\n鸿飞满西洲，望郎上青楼。\n楼高望不见，尽日栏杆头。\n栏杆十二曲，垂手明如玉。\n卷帘天自高，海水摇空绿。\n海水梦悠悠，君愁我亦愁。\n南风知我意，吹梦到西洲。"},{"title":"题李凝幽居","author":"\n\n贾岛","dynasty":"〔唐代〕","content":"闲居少邻并，草径入荒园。\n鸟宿池边树，僧敲月下门。\n过桥分野色，移石动云根。\n暂去还来此，幽期不负言。"},{"title":"夜上受降城闻笛","author":"\n\n李益","dynasty":"〔唐代〕","content":"\n回乐烽前沙似雪，受降城外月如霜。(回乐烽 一作：回乐峰)不知何处吹芦管，一夜征人尽望乡。\n"},{"title":"赠从弟·其二","author":"\n东汉·刘桢","dynasty":"〔两汉〕","content":"亭亭山上松，瑟瑟谷中风。\n风声一何盛，松枝一何劲！\n冰霜正惨凄，终岁常端正。\n岂不罹凝寒？松柏有本性。"},{"title":"燕歌行二首·其一","author":"\n\n曹丕","dynasty":"〔魏晋〕","content":"秋风萧瑟天气凉，草木摇落露为霜，\n群燕辞归鹄南翔。(鹄南翔 一作：雁南翔)\n念君客游思断肠，慊慊思归恋故乡，何为淹留寄他方。(思断肠 一作：多断肠；何为 一作：君何）\n贱妾茕茕守空房，忧来思君不敢忘，不觉泪下沾衣裳。\n援琴鸣弦发清商，短歌微吟不能长。\n明月皎皎照我床，星汉西流夜未央。\n牵牛织女遥相望，尔独何辜限河梁。"},{"title":"绝句","author":"\n\n志南","dynasty":"〔宋代〕","content":"\n古木阴中系短篷，杖藜扶我过桥东。沾衣欲湿杏花雨，吹面不寒杨柳风。\n"},{"title":"采莲曲","author":"\n\n王昌龄","dynasty":"〔唐代〕","content":"\n荷叶罗裙一色裁，芙蓉向脸两边开。乱入池中看不见，闻歌始觉有人来。\n"},{"title":"杂诗十二首·其一","author":"\n\n陶渊明","dynasty":"〔魏晋〕","content":"人生无根蒂，飘如陌上尘。\n分散逐风转，此已非常身。\n落地为兄弟，何必骨肉亲！\n得欢当作乐，斗酒聚比邻。\n盛年不重来，一日难再晨。\n及时当勉励，岁月不待人。"},{"title":"破阵子·四十年来家国","author":"\n\n李煜","dynasty":"〔五代〕","content":"\n四十年来家国，三千里地山河。凤阁龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。\n"},{"title":"清平乐·六盘山","author":"\n毛泽东","dynasty":"〔近现代〕","content":"\n天高云淡，望断南飞雁。不到长城非好汉，屈指行程二万。六盘山上高峰，红旗漫卷西风。今日长缨在手，何时缚住苍龙？\n"},{"title":"兵车行","author":"\n\n杜甫","dynasty":"〔唐代〕","content":"车辚辚，马萧萧，行人弓箭各在腰。\n耶娘妻子走相送，尘埃不见咸阳桥。(耶娘 一作：爷娘)\n牵衣顿足拦道哭，哭声直上干云霄。\n道旁过者问行人，行人但云点行频。\n或从十五北防河，便至四十西营田。\n去时里正与裹头，归来头白还戍边。\n边庭流血成海水，武皇开边意未已。\n君不闻汉家山东二百州，千村万落生荆杞。\n纵有健妇把锄犁，禾生陇亩无东西。\n况复秦兵耐苦战，被驱不异犬与鸡。\n长者虽有问，役夫敢申恨？\n且如今年冬，未休关西卒。\n县官急索租，租税从何出？\n信知生男恶，反是生女好。\n生女犹得嫁比邻，生男埋没随百草。\n君不见，青海头，古来白骨无人收。\n新鬼烦冤旧鬼哭，天阴雨湿声啾啾！"},{"title":"八阵图","author":"\n\n杜甫","dynasty":"〔唐代〕","content":"\n功盖三分国，名成八阵图。（名成 一作：名高）江流石不转，遗恨失吞吴。\n"},{"title":"蝉","author":"\n\n虞世南","dynasty":"〔唐代〕","content":"\n垂緌饮清露，流响出疏桐。居高声自远，非是藉秋风。\n"},{"title":"月夜","author":"\n\n杜甫","dynasty":"〔唐代〕","content":"今夜鄜州月，闺中只独看。\n遥怜小儿女，未解忆长安。\n香雾云鬟湿，清辉玉臂寒。\n何时倚虚幌，双照泪痕干。"},{"title":"庐山谣寄卢侍御虚舟","author":"\n\n李白","dynasty":"〔唐代〕","content":"我本楚狂人，凤歌笑孔丘。\n手持绿玉杖，朝别黄鹤楼。\n五岳寻仙不辞远，一生好入名山游。\n庐山秀出南斗傍，屏风九叠云锦张，\n影落明湖青黛光。\n金阙前开二峰长，银河倒挂三石梁，\n香炉瀑布遥相望，回崖沓嶂凌苍苍。\n翠影红霞映朝日，鸟飞不到吴天长。\n登高壮观天地间，大江茫茫去不还。\n黄云万里动风色，白波九道流雪山。\n好为庐山谣，兴因庐山发。\n闲窥石镜清我心，谢公行处苍苔没。\n早服还丹无世情，琴心三叠道初成。\n遥见仙人彩云里，手把芙蓉朝玉京。\n先期汗漫九垓上，愿接卢敖游太清。"},{"title":"海棠","author":"\n\n苏轼","dynasty":"〔宋代〕","content":"\n东风袅袅泛崇光，香雾空蒙月转廊。只恐夜深花睡去，故烧高烛照红妆。\n"},{"title":"垓下歌","author":"\n\n项羽","dynasty":"〔先秦〕","content":"\n力拔山兮气盖世。时不利兮骓不逝。骓不逝兮可奈何！虞兮虞兮奈若何！\n"},{"title":"四时田园杂兴·其三十一","author":"\n\n范成大","dynasty":"〔宋代〕","content":"\n昼出耘田夜绩麻，村庄儿女各当家。童孙未解供耕织，也傍桑阴学种瓜。\n"},{"title":"正气歌","author":"\n\n文天祥","dynasty":"〔宋代〕","content":"余囚北庭，坐一土室。室广八尺，深可四寻。单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷、或毁尸、或腐鼠，恶气杂出，时则为秽气。叠是数气，当侵沴，鲜不为厉。而予以孱弱，俯仰其间，於兹二年矣，幸而无恙，是殆有养致然尔。然亦安知所养何哉？孟子曰：“吾善养吾浩然之气。”彼气有七，吾气有一，以一敌七，吾何患焉！况浩然者，乃天地之正气也，作正气歌一首。\n\n天地有正气，杂然赋流形。\n下则为河岳，上则为日星。\n于人曰浩然，沛乎塞苍冥。\n皇路当清夷，含和吐明庭。\n时穷节乃见，一一垂丹青。\n在齐太史简，在晋董狐笔。\n在秦张良椎，在汉苏武节。\n为严将军头，为嵇侍中血。\n为张睢阳齿，为颜常山舌。\n或为辽东帽，清操厉冰雪。\n或为出师表，鬼神泣壮烈。\n或为渡江楫，慷慨吞胡羯。\n或为击贼笏，逆竖头破裂。\n是气所磅礴，凛烈万古存。\n当其贯日月，生死安足论。\n地维赖以立，天柱赖以尊。\n三纲实系命，道义为之根。\n嗟予遘阳九，隶也实不力。\n楚囚缨其冠，传车送穷北。\n鼎镬甘如饴，求之不可得。\n阴房阗鬼火，春院閟天黑。(阗 一作：阒)\n牛骥同一皂，鸡栖凤凰食。\n一朝蒙雾露，分作沟中瘠。\n如此再寒暑，百沴自辟易。\n嗟哉沮洳场，为我安乐国。\n岂有他缪巧，阴阳不能贼。\n顾此耿耿在，仰视浮云白。\n悠悠我心悲，苍天曷有极。\n哲人日已远，典刑在夙昔。\n风檐展书读，古道照颜色。"},{"title":"南园十三首·其五","author":"\n\n李贺","dynasty":"〔唐代〕","content":"\n男儿何不带吴钩，收取关山五十州。请君暂上凌烟阁，若个书生万户侯？\n"},{"title":"舟夜书所见","author":"\n\n查慎行","dynasty":"〔清代〕","content":"\n月黑见渔灯，孤光一点萤。微微风簇浪，散作满河星。\n"},{"title":"三衢道中","author":"\n\n曾几","dynasty":"〔宋代〕","content":"\n梅子黄时日日晴，小溪泛尽却山行。绿阴不减来时路，添得黄鹂四五声。\n"},{"title":"江上渔者","author":"\n\n范仲淹","dynasty":"〔宋代〕","content":"\n江上往来人，但爱鲈鱼美。君看一叶舟，出没风波里。\n"},{"title":"沈园二首·其一","author":"\n\n陆游","dynasty":"〔宋代〕","content":"\n城上斜阳画角哀，沈园非复旧池台。伤心桥下春波绿，曾是惊鸿照影来。\n"},{"title":"从军行·其二","author":"\n\n李白","dynasty":"〔唐代〕","content":"\n百战沙场碎铁衣，城南已合数重围。 突营射杀呼延将，独领残兵千骑归。\n"},{"title":"无题·重帏深下莫愁堂","author":"\n\n李商隐","dynasty":"〔唐代〕","content":"重帏深下莫愁堂，卧后清宵细细长。\n神女生涯原是梦，小姑居处本无郎。\n风波不信菱枝弱，月露谁教桂叶香。\n直道相思了无益，未妨惆怅是清狂。"},{"title":"大风歌","author":"\n\n刘邦","dynasty":"〔两汉〕","content":"\n大风起兮云飞扬，威加海内兮归故乡，安得猛士兮守四方！\n"},{"title":"菩萨蛮·平林漠漠烟如织","author":"\n李白(存疑)","dynasty":"〔唐代〕","content":"\n平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭更短亭。(更短亭 一作：连短亭)\n"},{"title":"渡汉江","author":"\n\n宋之问","dynasty":"〔唐代〕","content":"\n岭外音书断，经冬复历春。近乡情更怯，不敢问来人。\n"},{"title":"式微","author":"\n诗经·国风·邶风","dynasty":"〔先秦〕","content":"\n式微，式微，胡不归？微君之故，胡为乎中露？式微，式微，胡不归？微君之躬，胡为乎泥中？\n"},{"title":"庭中有奇树","author":"\n\n佚名","dynasty":"〔两汉〕","content":"庭中有奇树，绿叶发华滋。\n攀条折其荣，将以遗所思。\n馨香盈怀袖，路远莫致之。\n此物何足贵？但感别经时。"},{"title":"过松源晨炊漆公店","author":"\n\n杨万里","dynasty":"〔宋代〕","content":"\n莫言下岭便无难，赚得行人错喜欢。(错喜欢 一作：空喜欢)政入万山围子里，一山放出一山拦。(政入 一作：正入；围子 一作：圈子；放出 一作：放过)\n"},{"title":"月下独酌四首","author":"\n\n李白","dynasty":"〔唐代〕","content":"花间一壶酒，独酌无相亲。\n举杯邀明月，对影成三人。\n月既不解饮，影徒随我身。\n暂伴月将影，行乐须及春。\n我歌月徘徊，我舞影零乱。\n醒时相交欢，醉后各分散。(相交欢 一作：同交欢)\n永结无情游，相期邈云汉。\n\n天若不爱酒，酒星不在天。\n地若不爱酒，地应无酒泉。\n天地既爱酒，爱酒不愧天。\n已闻清比圣，复道浊如贤。\n贤圣既已饮，何必求神仙。\n三杯通大道，一斗合自然。\n但得酒中趣，勿为醒者传。\n\n三月咸阳城，千花昼如锦。\n谁能春独愁，对此径须饮。\n穷通与修短，造化夙所禀。\n一樽齐死生，万事固难审。\n醉后失天地，兀然就孤枕。\n不知有吾身，此乐最为甚。\n\n穷愁千万端，美酒三百杯。\n愁多酒虽少，酒倾愁不来。\n所以知酒圣，酒酣心自开。\n辞粟卧首阳，屡空饥颜回。\n当代不乐饮，虚名安用哉。\n蟹螯即金液，糟丘是蓬莱。\n且须饮美酒，乘月醉高台。"},{"title":"浪淘沙·北戴河","author":"\n毛泽东","dynasty":"〔近现代〕","content":"\n大雨落幽燕，白浪滔天，秦皇岛外打鱼船。一片汪洋都不见，知向谁边？往事越千年，魏武挥鞭，东临碣石有遗篇。萧瑟秋风今又是，换了人间。\n"},{"title":"行宫","author":"\n\n元稹","dynasty":"〔唐代〕","content":"\n寥落古行宫，宫花寂寞红。白头宫女在，闲坐说玄宗。\n"},{"title":"拟行路难·其四","author":"\n\n鲍照","dynasty":"〔南北朝〕","content":"泻水置平地，各自东西南北流。\n人生亦有命，安能行叹复坐愁？\n酌酒以自宽，举杯断绝歌路难。\n心非木石岂无感，吞声踯躅不敢言。"},{"title":"清明","author":"\n\n王禹偁","dynasty":"〔宋代〕","content":"\n无花无酒过清明，兴味萧然似野僧。昨日邻家乞新火，晓窗分与读书灯。\n"},{"title":"夏日山中","author":"\n\n李白","dynasty":"〔唐代〕","content":"\n懒摇白羽扇，裸袒青林中。脱巾挂石壁，露顶洒松风。\n"},{"title":"赠别二首·其一","author":"\n\n杜牧","dynasty":"〔唐代〕","content":"\n娉娉袅袅十三余，豆蔻梢头二月初。春风十里扬州路，卷上珠帘总不如。\n"},{"title":"清平调·其二","author":"\n\n李白","dynasty":"〔唐代〕","content":"\n一枝秾艳露凝香，云雨巫山枉断肠。(秾艳 一作：红艳)借问汉宫谁得似，可怜飞燕倚新妆。\n"},{"title":"书湖阴先生壁二首","author":"\n\n王安石","dynasty":"〔宋代〕","content":"茅檐长扫净无苔，花木成畦手自栽。\n一水护田将绿绕，两山排闼送青来。(一水 一作：一手)\n\n桑条索漠楝花繁，风敛余香暗度垣。\n黄鸟数声残午梦，尚疑身属半山园。"},{"title":"别董大","author":"\n\n高适","dynasty":"〔唐代〕","content":"\n千里黄云白日曛，北风吹雁雪纷纷。莫愁前路无知己，天下谁人不识君。\n"},{"title":"送柴侍御","author":"\n\n王昌龄","dynasty":"〔唐代〕","content":"\n沅水通波接武冈，送君不觉有离伤。(沅水 一作：流水)青山一道同云雨，明月何曾是两乡。\n"},{"title":"长沙过贾谊宅","author":"\n\n刘长卿","dynasty":"〔唐代〕","content":"三年谪宦此栖迟，万古惟留楚客悲。\n秋草独寻人去后，寒林空见日斜时。\n汉文有道恩犹薄，湘水无情吊岂知？\n寂寂江山摇落处，怜君何事到天涯！"},{"title":"画鸡","author":"\n\n唐寅","dynasty":"〔明代〕","content":"\n头上红冠不用裁，满身雪白走将来。(裁 一作：戴)平生不敢轻言语，一叫千门万户开。\n"},{"title":"山中","author":"\n\n王勃","dynasty":"〔唐代〕","content":"\n长江悲已滞，万里念将归。况属高风晚，山山黄叶飞。\n"},{"title":"悯农二首","author":"\n\n李绅","dynasty":"〔唐代〕","content":"春种一粒粟，秋收万颗子。\n四海无闲田，农夫犹饿死。\n\n锄禾日当午，汗滴禾下土。\n谁知盘中餐，粒粒皆辛苦？"},{"title":"夜雨","author":"\n\n白居易","dynasty":"〔唐代〕","content":"我有所念人，隔在远远乡。\n我有所感事，结在深深肠。\n乡远去不得，无日不瞻望。\n肠深解不得，无夕不思量。\n况此残灯夜，独宿在空堂。\n秋天殊未晓，风雨正苍苍。\n不学头陀法，前心安可忘。"},{"title":"自题金山画像","author":"\n\n苏轼","dynasty":"〔宋代〕","content":"\n心似已灰之木，身如不系之舟。问汝平生功业，黄州惠州儋州。\n"},{"title":"少年行四首","author":"\n\n王维","dynasty":"〔唐代〕","content":"新丰美酒斗十千，咸阳游侠多少年。\n相逢意气为君饮，系马高楼垂柳边。\n\n出身仕汉羽林郎，初随骠骑战渔阳。\n孰知不向边庭苦，纵死犹闻侠骨香。\n\n一身能擘两雕弧，虏骑千重只似无。\n偏坐金鞍调白羽，纷纷射杀五单于。\n\n汉家君臣欢宴终，高议云台论战功。\n天子临轩赐侯印，将军佩出明光宫。"},{"title":"黍离","author":"\n诗经·国风·王风","dynasty":"〔先秦〕","content":"彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？\n彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？\n彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？"},{"title":"观猎","author":"\n\n王维","dynasty":"〔唐代〕","content":"风劲角弓鸣，将军猎渭城。\n草枯鹰眼疾，雪尽马蹄轻。\n忽过新丰市，还归细柳营。\n回看射雕处，千里暮云平。"},{"title":"苦昼短","author":"\n\n李贺","dynasty":"〔唐代〕","content":"飞光飞光，劝尔一杯酒。\n吾不识青天高，黄地厚。\n唯见月寒日暖，来煎人寿。\n食熊则肥，食蛙则瘦。\n神君何在？太一安有？\n天东有若木，下置衔烛龙。\n吾将斩龙足，嚼龙肉，使之朝不得回，夜不得伏。\n自然老者不死，少者不哭。\n何为服黄金、吞白玉？\n谁似任公子，云中骑碧驴？\n刘彻茂陵多滞骨，嬴政梓棺费鲍鱼。"},{"title":"陌上桑","author":"\n乐府诗集","dynasty":"〔两汉〕","content":"　　日出东南隅，照我秦氏楼。秦氏有好女，自名为罗敷。罗敷喜蚕桑，采桑城南隅。青丝为笼系，桂枝为笼钩。头上倭堕髻，耳中明月珠。缃绮为下裙，紫绮为上襦。行者见罗敷，下担捋髭须。少年见罗敷，脱帽著帩头。耕者忘其犁，锄者忘其锄。来归相怨怒，但坐观罗敷。(喜蚕桑 一作：善蚕桑；相怨怒 一作：相怒怨)\n\n　　使君从南来，五马立踟蹰。使君遣吏往，问是谁家姝？“秦氏有好女，自名为罗敷。”“罗敷年几何？”“二十尚不足，十五颇有余”。使君谢罗敷：“宁可共载不？”罗敷前致辞：“使君一何愚！使君自有妇，罗敷自有夫！”\n\n　　“东方千余骑，夫婿居上头。何用识夫婿？白马从骊驹，青丝系马尾，黄金络马头；腰中鹿卢剑，可值千万余。十五府小吏，二十朝大夫，三十侍中郎，四十专城居。为人洁白晰，鬑鬑颇有须。盈盈公府步，冉冉府中趋。坐中数千人，皆言夫婿殊。”(白晰 一作：白皙)"},{"title":"饮中八仙歌","author":"\n\n杜甫","dynasty":"〔唐代〕","content":"知章骑马似乘船，眼花落井水底眠。\n汝阳三斗始朝天，道逢麴车口流涎，恨不移封向酒泉。\n左相日兴费万钱，饮如长鲸吸百川，衔杯乐圣称避贤。\n宗之潇洒美少年，举觞白眼望青天，皎如玉树临风前。\n苏晋长斋绣佛前，醉中往往爱逃禅。\n李白斗酒诗百篇，长安市上酒家眠，(斗酒 一作：一斗)\n天子呼来不上船，自称臣是酒中仙。\n张旭三杯草圣传，脱帽露顶王公前，挥毫落纸如云烟。\n焦遂五斗方卓然，高谈雄辩惊四筵。"},{"title":"东栏梨花","author":"\n\n苏轼","dynasty":"〔宋代〕","content":"\n梨花淡白柳深青，柳絮飞时花满城。惆怅东栏一株雪，人生看得几清明。\n"},{"title":"九歌·湘夫人","author":"\n\n屈原","dynasty":"〔先秦〕","content":"帝子降兮北渚，目眇眇兮愁予。\n袅袅兮秋风，洞庭波兮木叶下。(袅袅 一作：嫋嫋)\n登白薠兮骋望，与佳期兮夕张。\n鸟何萃兮蘋中，罾何为兮木上？\n\n沅有芷兮澧有兰，思公子兮未敢言。(芷兮 一作：茝兮)\n荒忽兮远望，观流水兮潺湲。\n\n麋何食兮庭中？蛟何为兮水裔？\n朝驰余马兮江皋，夕济兮西澨。\n闻佳人兮召予，将腾驾兮偕逝。\n筑室兮水中，葺之兮荷盖。\n荪壁兮紫坛，播芳椒兮成堂。\n桂栋兮兰橑，辛夷楣兮药房。\n罔薜荔兮为帷，擗蕙櫋兮既张。\n白玉兮为镇，疏石兰兮为芳。\n芷葺兮荷屋，缭之兮杜衡。\n合百草兮实庭，建芳馨兮庑门。\n九嶷缤兮并迎，灵之来兮如云。\n\n捐余袂兮江中，遗余褋兮澧浦。\n搴汀洲兮杜若，将以遗兮远者。\n时不可兮骤得，聊逍遥兮容与。"},{"title":"西塞山怀古","author":"\n\n刘禹锡","dynasty":"〔唐代〕","content":"王濬楼船下益州，金陵王气黯然收。(王濬 一作：西晋)\n千寻铁锁沉江底，一片降幡出石头。\n人世几回伤往事，山形依旧枕寒流。\n今逢四海为家日，故垒萧萧芦荻秋。"},{"title":"赠别二首·其二","author":"\n\n杜牧","dynasty":"〔唐代〕","content":"\n多情却似总无情，唯觉尊前笑不成。(尊 一作：樽)蜡烛有心还惜别，替人垂泪到天明。\n"},{"title":"山中与幽人对酌","author":"\n\n李白","dynasty":"〔唐代〕","content":"\n两人对酌山花开，一杯一杯复一杯。我醉欲眠卿且去，明朝有意抱琴来。\n"},{"title":"霜月","author":"\n\n李商隐","dynasty":"〔唐代〕","content":"\n初闻征雁已无蝉，百尺楼高水接天。(楼高 一作：楼南 / 楼台)青女素娥俱耐冷，月中霜里斗婵娟。\n"},{"title":"题乌江亭","author":"\n\n杜牧","dynasty":"〔唐代〕","content":"\n胜败兵家事不期，包羞忍耻是男儿。 江东子弟多才俊，卷土重来未可知。\n"},{"title":"山亭夏日","author":"\n\n高骈","dynasty":"〔唐代〕","content":"\n绿树阴浓夏日长，楼台倒影入池塘。水晶帘动微风起，满架蔷薇一院香。(水晶帘 一作：水精帘）\n"},{"title":"走马川行奉送封大夫出师西征","author":"\n\n岑参","dynasty":"〔唐代〕","content":"\n君不见走马川行雪海边，平沙莽莽黄入天。 轮台九月风夜吼，一川碎石大如斗，随风满地石乱走。 匈奴草黄马正肥，金山西见烟尘飞，汉家大将西出师。 将军金甲夜不脱，半夜军行戈相拨，风头如刀面如割。 马毛带雪汗气蒸，五花连钱旋作冰，幕中草檄砚水凝。 虏骑闻之应胆慑，料知短兵不敢接，车师西门伫献捷。(车师 一作：军师)\n"},{"title":"闺怨","author":"\n\n王昌龄","dynasty":"〔唐代〕","content":"\n闺中少妇不知愁，春日凝妆上翠楼。(不知 一作：不曾)忽见陌头杨柳色，悔教夫婿觅封侯。\n"},{"title":"登快阁","author":"\n\n黄庭坚","dynasty":"〔宋代〕","content":"痴儿了却公家事，快阁东西倚晚晴。\n落木千山天远大，澄江一道月分明。\n朱弦已为佳人绝，青眼聊因美酒横。\n万里归船弄长笛，此心吾与白鸥盟。"},{"title":"病起书怀","author":"\n\n陆游","dynasty":"〔宋代〕","content":"病骨支离纱帽宽，孤臣万里客江干。\n位卑未敢忘忧国，事定犹须待阖棺。\n天地神灵扶庙社，京华父老望和銮。\n出师一表通今古，夜半挑灯更细看。"}]